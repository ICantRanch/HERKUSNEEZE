[
    "Kongres futurologiczny\n\nStanis\u0142aw Lem\n\n\n\n\n\n\u00d3smy \u015awiatowy Kongres Futurologiczny odby\u0142 si\u0119 w Costaricanie.",
    "Prawd\u0119 m\u00f3wi\u0105c, nie pojecha\u0142bym do Nounas, gdyby nie profesor Tarantoga, kt\u00f3ry da\u0142 mi do zrozumienia, \u017ce tego si\u0119 po mnie oczekuje.",
    "Powiedzia\u0142 te\u017c (co mnie dotkn\u0119\u0142o), \u017ce astronautyka jest dzi\u015b form\u0105 ucieczki od spraw ziemskich.",
    "Ka\u017cdy, kto ma ich do\u015b\u0107, wyrusza w Galaktyk\u0119, licz\u0105c na to, \u017ce najgorsze stanie si\u0119 pod jego nieobecno\u015b\u0107.",
    "Prawd\u0105 jest, \u017ce nieraz, zw\u0142aszcza w dawniejszych podr\u00f3\u017cach, wraca\u0142em z l\u0119kiem, wypatruj\u0105c przez okno Ziemi \u2014 czy nie przypomina upieczonego kartofla.",
    "Tote\u017c zbytnio si\u0119 nie opiera\u0142em, a jedynie zauwa\u017cy\u0142em, \u017ce si\u0119 na futurologii nie znam.",
    "Tarantoga odpar\u0142, \u017ce na og\u00f3\u0142 nikt nie zna si\u0119 na pompowaniu, a jednak spieszymy na stanowiska, us\u0142yszawszy okrzyk \u201edo pomp!\u201d\n\nZarz\u0105d Towarzystwa Futurologicznego wybra\u0142 Costarican\u0119 na miejsce obrad, poniewa\u017c by\u0142y po\u015bwi\u0119cone potopowi ludno\u015bciowemu i \u015brodkom jego zwalczania.",
    "Costaricana ma obecnie najwy\u017csz\u0105 stop\u0119 przyrostu demograficznego na \u015bwiecie; pod presj\u0105 takiej rzeczywisto\u015bci mieli\u015bmy skuteczniej obradowa\u0107.",
    "Co prawda \u2014 ale tak m\u00f3wili tylko z\u0142o\u015bliwcy \u2014 nowy hotel, jaki zbudowa\u0142a korporacja Hiltona w Nounas, \u015bwieci\u0142 pustkami, a na zjazd mia\u0142o przyby\u0107 opr\u00f3cz futurolog\u00f3w \u2014 drugie tyle dziennikarzy.",
    "Poniewa\u017c w toku obrad nie zosta\u0142o z tego hotelu nic, mog\u0119, nie boj\u0105c si\u0119 pom\u00f3wie\u0144 o reklamiarstwo, ze spokojnym sumieniem orzec, \u017ce by\u0142 to Hilton znakomity.",
    "W moich ustach s\u0142owa te maj\u0105 szczeg\u00f3ln\u0105 wag\u0119, jestem bowiem sybaryt\u0105 z urodzenia i tylko poczucie obowi\u0105zku sk\u0142ania\u0142o mnie do rezygnowania z wyg\u00f3d na rzecz astronautycznej mord\u0119gi.\n\n",
    "Costarica\u0144ski Hilton wystrzela\u0142 na sto sze\u015b\u0107 pi\u0119ter z p\u0142askiego, czteropi\u0119trowego coko\u0142u.",
    "Na dachach niskiej cz\u0119\u015bci zabudowa\u0144 mie\u015bci\u0142y si\u0119 korty tenisowe, p\u0142ywalnie, solaria, tory wy\u015bcig\u00f3w gokartowych, karuzele, kt\u00f3re by\u0142y zarazem ruletkami, strzelnica (mo\u017cna tam by\u0142o strzela\u0107 do wypchanych os\u00f3b, do kogo dusza zapragn\u0119\u0142a \u2014 zam\u00f3wienia specjalne realizowano w dwadzie\u015bcia cztery godziny) oraz muszla koncertowa z instalacj\u0105 do natryskiwania s\u0142uchaczy gazem \u0142zawi\u0105cym.",
    "Dosta\u0142 mi si\u0119 apartament na setnym pi\u0119trze, z kt\u00f3rego mog\u0142em ogl\u0105da\u0107 tylko g\u00f3rn\u0105 powierzchni\u0119 sinobrunatnej chmury smogu, spowijaj\u0105cej miasto.",
    "Niekt\u00f3re z urz\u0105dze\u0144 hotelowych zastanowi\u0142y mnie, na przyk\u0142ad trzymetrowy \u017celazny dr\u0105g stoj\u0105cy w k\u0105cie jaspisowej \u0142azienki, pomalowana barwami ochronnymi peleryna maskuj\u0105ca w szafie czy worek z sucharami pod \u0142\u00f3\u017ckiem.",
    "W \u0142azience wisia\u0142, obok r\u0119cznik\u00f3w, gruby zw\u00f3j typowej liny wysokog\u00f3rskiej , a na drzwiach, gdym po raz pierwszy wetkn\u0105\u0142 klucz do zamku Yale, zauwa\u017cy\u0142em ma\u0142\u0105 tabliczk\u0119 z napisem \u201eDyrekcja Hiltona gwarantuje brak BOMB w tym pomieszczeniu\u201d.\n\n",
    "Jak wiadomo, uczeni dziel\u0105 si\u0119 dzi\u015b na stacjonarnych i je\u017cd\u017c\u0105cych.",
    "Stacjonarni po staremu prowadz\u0105 r\u00f3\u017cne badania, je\u017cd\u017c\u0105cy za\u015b uczestnicz\u0105 we wszechmo\u017cliwych konferencjach i kongresach mi\u0119dzynarodowych.",
    "Uczonego tej drugiej grupy \u0142atwo rozpozna\u0107: w klapie nosi zawsze ma\u0142\u0105 wizyt\u00f3wk\u0119 z w\u0142asnym nazwiskiem i stopniem naukowym, w kieszeni \u2014 rozk\u0142ady jazdy linii lotniczych, podpasuje si\u0119 \u015bci\u0105gaczem bez cz\u0119\u015bci metalowych, a tak\u017ce jego teczka zamyka si\u0119 na plastykowy zatrzask \u2014 wszystko, aby nie uruchamia\u0107 niepotrzebnie alarmowej syreny urz\u0105dzenia, kt\u00f3re na lotnisku prze\u015bwietla podr\u00f3\u017cnych i wykrywa bro\u0144 sieczn\u0105 oraz paln\u0105.",
    "Uczony taki fachow\u0105 literatur\u0119 studiuje w autobusach linii lotniczych, w poczekalniach, w samolotach i w hotelowych barach.",
    "Nie znaj\u0105c, dla zrozumia\u0142ych przyczyn, wielu osobliwo\u015bci ziemskiej kultury lat ostatnich, wywo\u0142a\u0142em w Bangkoku, w Atenach i w samej Costaricanie alarmy na lotnisku, czemu nie mog\u0142em zapobiec w por\u0119, poniewa\u017c mam sze\u015b\u0107 metalowych plomb (z amalgamatu).",
    "Zamierza\u0142em zmieni\u0107 je na porcelanowe w samym Nounas, lecz udaremni\u0142y to niespodziewane wypadki.",
    "Co do sznura, dr\u0105ga, suchar\u00f3w i peleryny jeden z cz\u0142onk\u00f3w ameryka\u0144skiej delegacji futurologicznej wyja\u015bni\u0142 mi pob\u0142a\u017cliwie, \u017ce hotelarstwo naszej doby przedsi\u0119bierze nie znane dawniej \u015brodki ostro\u017cno\u015bci.",
    "Ka\u017cdy taki przedmiot, umieszczony w apartamencie, powi\u0119ksza prze\u017cywalno\u015b\u0107 go\u015bci hotelowych.",
    "S\u0142owom tym nie po\u015bwi\u0119ci\u0142em, przez lekkomy\u015blno\u015b\u0107, w\u0142a\u015bciwej uwagi.",
    "\n\n",
    "Obrady mia\u0142y si\u0119 rozpocz\u0105\u0107 po po\u0142udniu pierwszego dnia, a ju\u017c rankiem dostarczono nam komplety materia\u0142\u00f3w konferencyjnych, wydanych elegancko, w pi\u0119knej szacie graficznej, z licznymi eksponatami.",
    "Zw\u0142aszcza \u0142adnie prezentowa\u0142y si\u0119 bloczki z satynowanego b\u0142\u0119kitnego papieru, opatrzone nadrukiem \u201ePrzepustki kopulacyjne\u201d.",
    "Nowoczesne konferencje naukowe te\u017c cierpi\u0105 od demograficznej eksplozji.",
    "Poniewa\u017c liczba futurolog\u00f3w ro\u015bnie w tej samej pot\u0119dze, w jakiej si\u0119 zwi\u0119ksza ca\u0142a ludzko\u015b\u0107, na zjazdach panuje t\u0142ok i po\u015bpiech.",
    "O wyg\u0142aszaniu referat\u00f3w nie ma mowy; trzeba si\u0119 zapozna\u0107 z nimi wcze\u015bniej.",
    "Z rana za\u015b nie by\u0142o na to czasu, poniewa\u017c gospodarze podejmowali nas lampk\u0105 wina.",
    "Ta ma\u0142a uroczysto\u015b\u0107 odby\u0142a si\u0119 niemal bez zak\u0142\u00f3ce\u0144, je\u015bli nie bra\u0107 pod uwag\u0119 obrzucenia zgni\u0142ymi pomidorami delegacji Stan\u00f3w Zjednoczonych; ju\u017c z kieliszkiem w r\u0119ku dowiedzia\u0142em si\u0119 od Jima Stantora, znajomego dziennikarza z United Press Intemational, \u017ce o \u015bwicie porwano konsula i trzeciego attache ambasady ameryka\u0144skiej w Costaricanie.",
    "Porywacze-ekstremi\u015bci \u017c\u0105dali w zamian za zwolnienie dyplomat\u00f3w wypuszczenia wi\u0119\u017ani\u00f3w politycznych, aby za\u015b podkre\u015bli\u0107 wag\u0119 swych \u017c\u0105da\u0144, posy\u0142ali na razie ambasadzie oraz czynnikom rz\u0105dowym pojedyncze z\u0119by owych zak\u0142adnik\u00f3w, zapowiadaj\u0105c eskalacj\u0119.",
    "Dysonans ten nie zak\u0142\u00f3ci\u0142 jednak ciep\u0142ej atmosfery rannego koktajlu.",
    "Bawi\u0142 na nim osobi\u015bcie ambasador USA i wyg\u0142osi\u0142 kr\u00f3ciutkie przem\u00f3wienie o potrzebie wsp\u00f3\u0142pracy mi\u0119dzynarodowej, tyle \u017ce m\u00f3wi\u0142 otoczony przez sze\u015bciu barczystych cywil\u00f3w, kt\u00f3rzy trzymali nas na muszce.",
    "Wyznaj\u0119, \u017ce by\u0142em tym nieco zdetonowany, zw\u0142aszcza \u017ce stoj\u0105cy obok mnie ciemnosk\u00f3ry delegat Indii ze wzgl\u0119du na katar chcia\u0142 sobie wytrze\u0107 nos i si\u0119gn\u0105\u0142 po chusteczk\u0119 do kieszeni.",
    "Rzecznik prasowy Towarzystwa Futurologicznego zapewnia\u0142 mnie potem, \u017ce zastosowane \u015brodki by\u0142y konieczne i humanitarne.",
    "Obstawa dysponuje wy\u0142\u0105cznie broni\u0105 o du\u017cym kalibrze z ma\u0142\u0105 si\u0142\u0105 przebijaj\u0105c\u0105, tak samo jak stra\u017cnicy na pok\u0142adzie samolot\u00f3w pasa\u017cerskich, dzi\u0119ki czemu nikt postronny nie mo\u017ce by\u0107 poszkodowany, w przeciwie\u0144stwie do dawnych dni, kiedy si\u0119 zdarza\u0142o, \u017ce pocisk, k\u0142ad\u0105c trupem zamachowca, przechodzi\u0142 na wylot przez pi\u0119\u0107 albo i sze\u015b\u0107 siedz\u0105cych za nim Bogu ducha winnych os\u00f3b.",
    "Niemniej widok cz\u0142owieka wal\u0105cego si\u0119 u waszych st\u00f3p pod skoncentrowanym ogniem nie nale\u017cy do mi\u0142ych, i to nawet w\u00f3wczas, gdy idzie o zwyczajne nieporozumienie, kt\u00f3re potem jest przyczyn\u0105 wymiany dyplomatycznych not z przeprosinami.\n\n",
    "Ale zamiast wdawa\u0107 si\u0119 w rozwa\u017cania z zakresu humanitarnej balistyki, powinienem by\u0142 wyja\u015bni\u0107, czemu nie mog\u0142em si\u0119 zapozna\u0107 w ci\u0105gu ca\u0142ego dnia z materia\u0142ami konferencji.",
    "Pomijaj\u0105c ju\u017c ten przykry szczeg\u00f3\u0142, \u017ce przysz\u0142o mi pospiesznie zmienia\u0107 zakrwawion\u0105 koszul\u0119, wbrew swoim zwyczajom jad\u0142em \u015bniadanie w barze hotelowym.",
    "Rano jem zawsze jajka na mi\u0119kko, a hotel, w kt\u00f3rym mo\u017cna by je dosta\u0107 do \u0142\u00f3\u017cka, nie \u015bci\u0119te razem z \u017c\u00f3\u0142tkiem w obrzydliwy spos\u00f3b, jeszcze nie zosta\u0142 wybudowany.",
    "Wi\u0105\u017ce si\u0119 to, naturalnie, z bezustannym wzrostem rozmiar\u00f3w sto\u0142ecznych hoteli.",
    "Gdy kuchni\u0119 oddziela od pokoju odleg\u0142o\u015b\u0107 p\u00f3\u0142torej mili, nic nie uratuje \u017c\u00f3\u0142tka przed \u015bci\u0119ciem.",
    "O ile wiem, problem ten badali specjalni fachowcy Hiltona i doszli do wniosku, \u017ce jedynym \u015brodkiem zaradczym by\u0142yby specjalne windy poruszaj\u0105ce si\u0119 z nadd\u017awi\u0119kow\u0105 szybko\u015bci\u0105, jednak\u017ce tak zwany sonic boom \u2014 grzmot wywo\u0142any przebiciem bariery d\u017awi\u0119ku \u2014 w zamkni\u0119tej przestrzeni gmachu powodowa\u0142by p\u0119kanie b\u0119benk\u00f3w w uszach.",
    "Ewentualnie mo\u017cna \u017c\u0105da\u0107, aby automat kuchenny dostarczy\u0142 surowych jaj, kt\u00f3re na waszych oczach na mi\u0119kko ugotuje w pokoju automat kelnerski, lecz st\u0105d ju\u017c niedaleko do wo\u017cenia si\u0119 po Hiltonach z kojcem w\u0142asnych kur.",
    "Dlatego w\u0142a\u015bnie uda\u0142em si\u0119 z rana do baru.",
    "Obecnie 95 procent go\u015bci hotelowych tworz\u0105 uczestnicy wszelakich zjazd\u00f3w i konferencji.",
    "Go\u015b\u0107-samotnik, turystasoliter, bez wizyt\u00f3wki w klapie i teczki wypchanej szparga\u0142ami konferencyjnymi, jest rzadki jak per\u0142a na pustyni.",
    "Opr\u00f3cz naszej odbywa\u0142a si\u0119 akurat w Costaricanie Konferencja Kontestator\u00f3w M\u0142odzie\u017cowych ugrupowania \u201eTygrys\u00f3w\u201d, Zjazd Wydawc\u00f3w Literatury Wyzwolonej oraz Towarzystwa Filumenicznego.",
    "Zwykle przydziela si\u0119 takim grupom pokoje na tych samych pi\u0119trach, lecz chc\u0105c mnie uhonorowa\u0107, dyrekcja da\u0142a mi apartament na setnym, poniewa\u017c mia\u0142o w\u0142asny gaj palmowy, w kt\u00f3rym odbywa\u0142y si\u0119 koncerty Bacha; orkiestra by\u0142a \u017ce\u0144ska i graj\u0105c, dokonywa\u0142a zbiorowego striptease'u.",
    "Na wszystkim tym raczej mi nie zale\u017ca\u0142o, lecz nie by\u0142o, niestety, \u017cadnego wolnego pokoju, musia\u0142em wi\u0119c zosta\u0107 tam, gdzie mnie ulokowano.",
    "Ledwo zasiad\u0142em na barowym sto\u0142ku mego pi\u0119tra, a ju\u017c pleczysty s\u0105siad, brodacz kruczow\u0142osy (mog\u0142em odczyta\u0107 z jego brody, jak z karty da\u0144, wszystkie posi\u0142ki minionego tygodnia), podsun\u0105\u0142 mi pod nos ci\u0119\u017ck\u0105, okut\u0105 dwururk\u0119, kt\u00f3r\u0105 mia\u0142 zawieszon\u0105 przez plecy, i za\u015bmiawszy si\u0119 rubasznie spyta\u0142, jak oceniam jego papie\u017c\u00f3wk\u0119.",
    "Nie wiedzia\u0142em, co to znaczy, ale wola\u0142em si\u0119 do tego nie przyznawa\u0107.",
    "Najlepsz\u0105 taktyk\u0105 w przypadkowych znajomo\u015bciach \u2014 jest milczenie.",
    "Jako\u017c sam wyjawi\u0142 mi ochoczo, \u017ce dubeltowy sztucer, wyposa\u017cony w celownik z laserem, cyngielschneller oraz \u0142adowark\u0119, jest broni\u0105 na papie\u017ca.",
    "Gadaj\u0105c bezustannie, wyci\u0105gn\u0105\u0142 z kieszeni z\u0142amane zdj\u0119cie, na kt\u00f3rym widnia\u0142 sk\u0142adaj\u0105c si\u0119 do celu, jaki stanowi\u0142 manekin w piusce.",
    "Osi\u0105gn\u0105\u0142 ju\u017c, jak twierdzi\u0142, szczytow\u0105 form\u0119 i wybiera si\u0119 w\u0142a\u015bnie do Rzymu, na wielk\u0105 pielgrzymk\u0119, aby ustrzeli\u0107 Ojca \u015awi\u0119tego pod Bazylik\u0105 Piotrow\u0105.",
    "Nie wierzy\u0142em ani jednemu jego s\u0142owu, lecz wci\u0105\u017c paplaj\u0105c, po kolei pokaza\u0142 mi bilet lotniczy z rezerwacj\u0105, mszalik oraz prospekt pielgrzymki dla ameryka\u0144skich katolik\u00f3w, jak r\u00f3wnie\u017c paczk\u0119 naboi z r\u017cni\u0119t\u0105 w krzy\u017c g\u0142\u00f3wk\u0105.",
    "Dla oszcz\u0119dno\u015bci naby\u0142 bilet tylko w jedn\u0105 stron\u0119, poniewa\u017c liczy\u0142 na to, \u017ce wzburzeni p\u0105tnicy rozedr\u0105 go na sztuki.",
    "Perspektywa ta zdawa\u0142a si\u0119 wprawia\u0107 go w doskona\u0142y humor.",
    "S\u0105dzi\u0142em zrazu, \u017ce mam do czynienia z wariatem lub zawodowym dynamitardemekstremist\u0105, jakich nie brak obecnie, lecz i w tym si\u0119 omyli\u0142em.",
    "Gadaj\u0105c bez przerwy i z\u0142a\u017c\u0105c wci\u0105\u017c z wysokiego sto\u0142ka, bo strzelba obsuwa\u0142a mu si\u0119 na pod\u0142og\u0119, wyjawi\u0142 mi, \u017ce jest w\u0142a\u015bnie gor\u0105cym, prawowiernym katolikiem, planowana za\u015b przeze\u0144 akcja (zwa\u0142 j\u0105 \u201eakcj\u0105 P\u201d)",
    "b\u0119dzie z jego strony szczeg\u00f3ln\u0105 ofiar\u0105; chodzi mu o wstrz\u0105\u015bni\u0119cie sumieniem ludzko\u015bci, a c\u00f3\u017c mo\u017ce wstrz\u0105sn\u0105\u0107 nim lepiej nad czyn tak skrajny?",
    "Zrobi to samo, wyk\u0142ada\u0142 mi, co pod\u0142ug Pisma \u015bwi\u0119tego mia\u0142 zrobi\u0107 Abraham z Izaakiem, tyle \u017ce na odwr\u00f3t, bo wszak nie syna po\u0142o\u017cy, lecz ojca, i to na dobitk\u0119 \u015bwi\u0119tego.",
    "Tym samym da dow\u00f3d najwy\u017cszej ofiarno\u015bci, na jak\u0105 mo\u017ce si\u0119 zdoby\u0107 chrze\u015bcijanin, bo i cia\u0142o wyda na m\u0119ki, i dusz\u0119 na pot\u0119pienie, a wszystko po to, by otworzy\u0107 ludzko\u015bci oczy.",
    "Ju\u017c to \u2014 pomy\u015bla\u0142em \u2014 zbyt wielu jest amator\u00f3w tego otwierania oczu; nie przekonany ow\u0105 filipik\u0105, poszed\u0142em ratowa\u0107 papie\u017ca, to jest powiadomi\u0107 kogo\u015b o tym planie, lecz Stantor, kt\u00f3ry mi si\u0119 napatoczy\u0142 w barze 77 pi\u0119tra, nie wys\u0142uchawszy mnie nawet do ko\u0144ca, powiedzia\u0142, \u017ce w podarkach, jakie ofiarowa\u0142a Hadrianowi XI ostatnia wycieczka wiernych ameryka\u0144skich, by\u0142y dwie zegar\u00f3wki i beczu\u0142ka wype\u0142niona \u2014 zamiast winem mszalnym \u2014 nitrogliceryn\u0105; zblazowanie jego poj\u0105\u0142em lepiej, us\u0142yszawszy, \u017ce ekstremi\u015bci przys\u0142ali dopiero co do ambasady nog\u0119, nie wiadomo tylko jeszcze \u2014 czyj\u0105.",
    "Nie doko\u0144czy\u0142 zreszt\u0105 rozmowy, bo odwo\u0142ano go do telefonu; podobno na Avenida Romana kto\u015b si\u0119 w\u0142a\u015bnie podpali\u0142 na znak protestu.",
    "Na 77 pi\u0119trze panowa\u0142a w barze zupe\u0142nie inna atmosfera ni\u017c u mnie na g\u00f3rze; by\u0142o wiele dziewczyn bosych, poubieranych w \u0142a\u0144cuszkowe koszulki do pasa, niekt\u00f3re przy szabli; cz\u0119\u015b\u0107 z nich mia\u0142a d\u0142ugie warkocze, przymocowane, zgodnie z najnowsz\u0105 mod\u0105, do breloczka na szyi lub do obr\u00f3\u017cki wybijanej \u0107wiekami.",
    "Nie jestem pewien, czy by\u0142y to filumenistki, czy te\u017c sekretarki Stowarzyszenia Wyzwolonych Wydawc\u00f3w; s\u0105dz\u0105c po barwnych fotosach, jakie ogl\u0105da\u0142y, sz\u0142o raczej o specjalne wydawnictwa.",
    "Zjecha\u0142em o dziewi\u0119\u0107 pi\u0119ter ni\u017cej, gdzie zamieszkiwali moi futurologowie, i w kolejnym barze wypi\u0142em d\u0142ugiego drinka z Alfonsem Mauvinem z Agence France Press; po raz ostatni spr\u00f3bowa\u0142em ratowa\u0107 papie\u017ca, lecz Mauvin opowie\u015b\u0107 moj\u0105 przyj\u0105\u0142 ze stoicyzmem; mrukn\u0105\u0142 tylko, \u017ce w ubieg\u0142ym miesi\u0105cu pewien australijski p\u0105tnik strzela\u0142 ju\u017c w Watykanie, ale z zupe\u0142nie innych pozycji ideowych.",
    "Mauvin liczy\u0142 na interesuj\u0105cy wywiad dla swej agencji z niejakim Manuelem Pyrhullo, \u015bciganym przez FBI, Surete, Interpol i szereg innych policji, by\u0142 on bowiem za\u0142o\u017cycielem us\u0142ugowej firmy nowego typu: wynajmowa\u0142 si\u0119 jako ekspert od zamach\u00f3w \u015brodkami wybuchowymi (znano go pospolicie pod pseudonimem \u201eBombowiec\u201d), szczyc\u0105c si\u0119 nawet swoj\u0105 bezideowo\u015bci\u0105.",
    "Gdy pi\u0119kna rudow\u0142osa dziewczyna w czym\u015b, co przypomina\u0142o koronkow\u0105 koszul\u0119 nocn\u0105, g\u0119sto podziurawion\u0105 seriami broni maszynowej, podesz\u0142a do naszego stolika (by\u0142a to w\u0142a\u015bnie wys\u0142anniczka ekstremist\u00f3w, kt\u00f3ra mia\u0142a pilotowa\u0107 reportera do ich kwatery g\u0142\u00f3wnej), Mauvin, odchodz\u0105c, wr\u0119czy\u0142 mi ulotk\u0119 reklamow\u0105 Pyrhulla, z kt\u00f3rej si\u0119 dowiedzia\u0142em, \u017ce najwy\u017cszy czas sko\u0144czy\u0107 z wyczynami nieodpowiedzialnych amator\u00f3w, niezdolnych odr\u00f3\u017cni\u0107 dynamitu od melinitu ani piorunianu rt\u0119ci od sznura Bickforda; w czasach wysokiej specjalizacji nie robi si\u0119 niczego na w\u0142asn\u0105 r\u0119k\u0119, lecz polega na zawodowej etyce i wiedzy sumiennych fachowc\u00f3w; na odwrocie ulotki znajdowa\u0142 si\u0119 cennik us\u0142ug z przeliczeniami w walutach najwy\u017cej rozwini\u0119tych kraj\u00f3w \u015bwiata.\n\n",
    "Futurologowie j\u0119li si\u0119 w\u0142a\u015bnie schodzi\u0107 do baru, gdy jeden z nich, profesor Mashkenase, wpad\u0142 blady, roztrz\u0119siony, wo\u0142aj\u0105c, \u017ce ma zegarow\u0105 bomb\u0119 w pokoju; barman, snad\u017a zwyczajny takich rzeczy, automatycznie krzykn\u0105\u0142: \u2014 Kry\u0107 si\u0119!",
    "\u2014 i skoczy\u0142 pod szynkwas; wnet jednak detektywi hotelowi wykryli, \u017ce jaki\u015b kolega zrobi\u0142 Mashkenasemu g\u0142upi kawa\u0142, w\u0142o\u017cywszy do pude\u0142ka po keksach zwyczajny budzik.",
    "Wygl\u0105da\u0142o mi to na Anglika, oni bowiem kochaj\u0105 si\u0119 w tak zwanych practical jokes, lecz puszczono rzecz w niepami\u0119\u0107, bo zjawili si\u0119 J. Stantor i J. G. Howler, obaj z UPI, przynosz\u0105c tekst aide memoire rz\u0105du USA do rz\u0105du Costaricany w sprawie porwanych dyplomat\u00f3w.",
    "By\u0142o ono sformu\u0142owane zwyk\u0142ym j\u0119zykiem not dyplomatycznych i ani nogi, ani z\u0119b\u00f3w nie nazywa\u0142o po imieniu.",
    "Jim powiedzia\u0142 mi, \u017ce miejscowy rz\u0105d mo\u017ce uciec si\u0119 do \u015brodk\u00f3w drastycznych; genera\u0142 Apollon Diaz, sprawuj\u0105cy w\u0142adz\u0119, przychyla\u0142 si\u0119 do opinii .jastrz\u0119bi\u201d, by gwa\u0142t odeprze\u0107 gwa\u0142tem.",
    "Na posiedzeniu (rz\u0105d obradowa\u0142 w permanencji)",
    "pad\u0142a propozycja przej\u015bcia do kontrataku \u2014 \u017ceby wi\u0119\u017aniom politycznym, kt\u00f3rych zwolnienia \u017c\u0105daj\u0105 ekstremi\u015bci, wyrwa\u0107 dwa razy tyle z\u0119b\u00f3w, a poniewa\u017c adres kwatery ekstremist\u00f3w jest nieznany, z\u0119by te prze\u015ble im si\u0119 na poste restante.",
    "Lotnicze wydanie \u201eNew York Timesa\u201d pi\u00f3rem Suizbergera apelowa\u0142o do poczucia rozs\u0105dku i wsp\u00f3lnoty gatunkowej cz\u0142owieka.",
    "Stantor powiedzia\u0142 mi w dyskrecji, \u017ce rz\u0105d zarekwirowa\u0142 poci\u0105g z tajnym materia\u0142em wojskowym, b\u0119d\u0105cy w\u0142asno\u015bci\u0105 USA, kt\u00f3ry szed\u0142 tranzytem przez terytorium Costaricany do Peru.",
    "Jak dot\u0105d ekstremi\u015bci nie wpadli na pomys\u0142 porywania futurolog\u00f3w, co z ich punktu widzenia nie by\u0142oby g\u0142upie, poniewa\u017c aktualnie w Costaricanie by\u0142o wi\u0119cej futurolog\u00f3w ni\u017c dyplomat\u00f3w.",
    "Stupi\u0119trowy hotel jest atoli organizmem tak ogromnym i tak komfortowo odseparowanym od reszty \u015bwiata, \u017ce wie\u015bci z zewn\u0105trz dochodz\u0105 do\u0144 jakby z drugiej p\u00f3\u0142kuli.",
    "Na razie nikt z futurolog\u00f3w nie okazywa\u0142 paniki: w\u0142asne biuro podr\u00f3\u017cy Hiltona nie by\u0142o obl\u0119\u017cone przez go\u015bci rezerwuj\u0105cych miejsca na samoloty do Stan\u00f3w czy gdzie indziej.",
    "Na drug\u0105 wyznaczono oficjalny bankiet otwarcia, a ja nie zd\u0105\u017cy\u0142em si\u0119 jeszcze przebra\u0107 w wieczorow\u0105 pi\u017cam\u0119, pojecha\u0142em wi\u0119c do pokoju, a potem z najwi\u0119kszym po\u015bpiechem zjecha\u0142em do Sali Purpurowej na 46 pi\u0119trze.",
    "W foyer podesz\u0142y do mnie dwie czaruj\u0105ce dziewczyny w szarawarach topless, z biustami pomalowanymi w niezapominajki i \u015bnie\u017cyczki, by wr\u0119czy\u0107 mi l\u015bni\u0105cy folder.",
    "Nie spojrzawszy na\u0144, wszed\u0142em do sali, jeszcze pustawej, i dech mi zapar\u0142 widok sto\u0142\u00f3w, nie dlatego, \u017ce by\u0142y suto zastawione, lecz szokuj\u0105ce by\u0142y formy, w jakich podano wszystkie pasztety, przystawki i zak\u0105ski \u2014 nawet sa\u0142atki stanowi\u0142y imitacj\u0119 genitali\u00f3w.",
    "O z\u0142udzeniu optycznym nie by\u0142o mowy, bo dyskretnie ukryte g\u0142o\u015bniki nadawa\u0142y popularny w pewnych kr\u0119gach szlagier, zaczynaj\u0105cy si\u0119 do s\u0142\u00f3w: \u201eTylko g\u0142upiec i kanalia lekcewa\u017cy genitalia, bo najbardziej jest dzi\u015b modne reklamowa\u0107 cz\u0119\u015bci rodne!\u201d\n\n",
    "Pojawili si\u0119 pierwsi bankietowicze, z g\u0119stymi brodami i sumiastymi w\u0105siskami, zreszt\u0105 sami m\u0142odzi ludzie, w pi\u017camach albo i bez nich; gdy sze\u015bciu kelner\u00f3w wnios\u0142o tort, widz\u0105c t\u0119 najbardziej nieprzyzwoit\u0105 legumin\u0119 \u015bwiata, nie mog\u0142em ju\u017c mie\u0107 w\u0105tpliwo\u015bci: pomyli\u0142em sale i mimo woli dosta\u0142em si\u0119 na bankiet Wyzwolonej Literatury.",
    "Pod pretekstem, \u017ce zgin\u0119\u0142a mi sekretarka, wycofa\u0142em si\u0119 czym pr\u0119dzej i zjecha\u0142em o jedno pi\u0119tro ni\u017cej, aby odetchn\u0105\u0107 we w\u0142a\u015bciwym miejscu: Purpurowa Sala (a nie R\u00f3\u017cowa, do jakiej si\u0119 dosta\u0142em) by\u0142a ju\u017c pe\u0142na.",
    "Rozczarowanie, wywo\u0142ane skromno\u015bci\u0105 przyj\u0119cia, ukry\u0142em, jak umia\u0142em.",
    "Bufet by\u0142 zimny i stoj\u0105cy; aby utrudni\u0107 konsumpcj\u0119, wyniesiono z olbrzymiej sali wszystkie krzes\u0142a i fotele, tak \u017ce wypada\u0142o okaza\u0107 zwyk\u0142\u0105 w podobnych okoliczno\u015bciach zr\u0119czno\u015b\u0107, zw\u0142aszcza \u017ce do p\u00f3\u0142misk\u00f3w co istotniejszych zrobi\u0142 si\u0119 fatalny t\u0142ok.",
    "Senor Cuillone, przedstawiciel sekcji costarica\u0144skiej Towarzystwa Futurologicznego, t\u0142umaczy\u0142 z czaruj\u0105cym u\u015bmiechem, \u017ce wszelka lukullusowo\u015b\u0107 by\u0142aby nie na miejscu, zwa\u017cywszy, i\u017c tematem obrad jest mi\u0119dzy innymi kl\u0119ska g\u0142odu zagra\u017caj\u0105ca ludzko\u015bci.",
    "Naturalnie znale\u017ali si\u0119 sceptycy, kt\u00f3rzy m\u00f3wili, \u017ce Towarzystwu obci\u0119to dotacje i tym jedynie mo\u017cna t\u0142umaczy\u0107 tak drastyczne oszcz\u0119dno\u015bci.",
    "Dziennikarze, zawodowo zmuszeni do abnegacji, kr\u0119cili si\u0119 po\u015br\u00f3d nas, robi\u0105c ma\u0142e wywiady z luminarzami prognostyki zagranicznej; zamiast ambasadora USA zjawi\u0142 si\u0119 tylko trzeci sekretarz ambasady z masywn\u0105 obstaw\u0105, w smokingu, on jeden, bo kuloodporn\u0105 kamizelk\u0119 trudno schowa\u0107 pod pi\u017cam\u0105.",
    "S\u0142ysza\u0142em, \u017ce go\u015bci z miasta poddawano w hallu rewizji osobistej i mia\u0142 si\u0119 ju\u017c tam pi\u0119trzy\u0107 spory stos znalezionej broni.",
    "W\u0142a\u015bciwe obrady wyznaczono dopiero na pi\u0105t\u0105, by\u0142o wi\u0119c do\u015b\u0107 czasu, by odetchn\u0105\u0107 u siebie, tote\u017c pojecha\u0142em na setne pi\u0119tro.",
    "Po przesolonych sa\u0142atkach odczuwa\u0142em silne pragnienie, \u017ce jednak bar mojego pi\u0119tra okupowali twardo kontestatorzy i dynamitardzi ze swoimi dziewcz\u0119tami, a mia\u0142em ju\u017c do\u015b\u0107 jednej rozmowy z brodatym papist\u0105 (czy antypapist\u0105), zadowoli\u0142em si\u0119 szklank\u0105 wody z kranu.",
    "Ledwom j\u0105 wychyli\u0142, zgas\u0142o \u015bwiat\u0142o w \u0142azience i obu pokojach, telefon za\u015b, bez wzgl\u0119du na to, jaki nakr\u0119ca\u0142em numer, \u0142\u0105czy\u0142 mnie wci\u0105\u017c tylko z automatem opowiadaj\u0105cym bajk\u0119 o Kopciuszku.",
    "Chcia\u0142em zjecha\u0107 na d\u00f3\u0142, lecz i winda nie dzia\u0142a\u0142a.",
    "S\u0142ysza\u0142em ch\u00f3ralny \u015bpiew kontestator\u00f3w, kt\u00f3rzy teraz ju\u017c strzelali do taktu; mia\u0142em nadziej\u0119, \u017ce obok.",
    "Rzeczy takie trafiaj\u0105 si\u0119 nawet w pierwszorz\u0119dnych hotelach, przez co zreszt\u0105 nie s\u0105 mniej irytuj\u0105ce, tym jednak, co mnie najbardziej zdziwi\u0142o, by\u0142a moja w\u0142asna reakcja.",
    "Humor, raczej pod\u0142awy od czasu rozmowy z papieskim strzelcem, poprawia\u0142 si\u0119 z ka\u017cd\u0105 sekund\u0105.",
    "Przewracaj\u0105c po omacku sprz\u0119ty w pokoju, u\u015bmiecha\u0142em si\u0119 wyrozumiale w ciemno\u015b\u0107 i nawet kolano, do \u017cywego rozbite o walizy, nie zmniejszy\u0142o mej \u017cyczliwo\u015bci dla ca\u0142ego \u015bwiata.",
    "Wymacawszy na nocnym stoliczku resztki posi\u0142ku, jakiego za\u017c\u0105da\u0142em mi\u0119dzy \u015bniadaniem a lunchem do pokoju, wetkn\u0105\u0142em w kr\u0105\u017cek mas\u0142a strz\u0119p papieru, wyrwany z foldera kongresowego, i gdym go zapali\u0142 zapa\u0142k\u0105, uzyska\u0142em kopc\u0105c\u0105 wprawdzie, ale jednak \u015bwieczk\u0119, w kt\u00f3rej blasku zasiad\u0142em na fotelu, bo mia\u0142em wszak jeszcze ponad dwie godziny wolnego czasu, wliczaj\u0105c w to godzinny spacer po schodach (skoro winda by\u0142a nieczynna).",
    "Moja pogoda duchowa przechodzi\u0142a dalsze fluktuacje i zmiany, kt\u00f3rym przygl\u0105da\u0142em si\u0119 z \u017cywym zaciekawieniem.",
    "By\u0142o mi weso\u0142o, wprost doskonale.",
    "Mog\u0142em w lot wyliczy\u0107 roje argument\u00f3w na rzecz tego w\u0142a\u015bnie stanu rzeczy, jaki zaszed\u0142.",
    "Wydawa\u0142o mi si\u0119 najsolenniej, \u017ce apartament Hiltona, pogr\u0105\u017cony w egipskich ciemno\u015bciach, pe\u0142en sw\u0119du i kopcia ogarka ma\u015blanego, odci\u0119ty od \u015bwiata, z telefonem opowiadaj\u0105cym bajki, jest jednym z najmilszych miejsc na \u015bwiecie, jakie mo\u017cna sobie wystawi\u0107.",
    "Ponadto odczuwa\u0142em przemo\u017cn\u0105 ch\u0119\u0107 g\u0142askania byle kogo po g\u0142owie, a przynajmniej u\u015bci\u015bni\u0119cia bli\u017aniej r\u0119ki z g\u0142\u0119bokim, pe\u0142nym serdeczno\u015bci zajrzeniem w oczy.\n\n",
    "Uca\u0142owa\u0142bym z dubelt\u00f3wki najzaci\u0119tszego wroga.",
    "Mas\u0142o, roztapiaj\u0105c si\u0119, skwiercz\u0105c i dymi\u0105c, wci\u0105\u017c gas\u0142o; to, \u017ce \u201emas\u0142o\u201d rymuje si\u0119 ze \u201ezgas\u0142o\u201d, wprawi\u0142o mnie w atak \u015bmiechu, chocia\u017c zarazem poparzy\u0142em sobie palce zapa\u0142kami, usi\u0142uj\u0105c wci\u0105\u017c od nowa zapali\u0107 papierowy knot.",
    "Ma\u015blana \u015bwieczka ledwie pe\u0142ga\u0142a, ja za\u015b nuci\u0142em p\u00f3\u0142g\u0142osem arie ze starych operetek, nie zwa\u017caj\u0105c ani troch\u0119 na to, \u017ce od sw\u0119du krztusi\u0142em si\u0119 i \u0142zy p\u0142yn\u0119\u0142y mi z piek\u0105cych oczu po policzkach.",
    "Wstaj\u0105c przewr\u00f3ci\u0142em si\u0119 jak d\u0142ugi, zawadziwszy o walizk\u0119 na pod\u0142odze, lecz i guz, wielko\u015bci jajka, kt\u00f3ry wyskoczy\u0142 mi na czole, jedynie polepszy\u0142 jeszcze m\u00f3j humor (o ile by\u0142o to w og\u00f3le mo\u017cliwe).",
    "Za\u015bmiewa\u0142em si\u0119, na wp\u00f3\u0142 uduszony \u015bmierdz\u0105cym dymem, bo i to nie odmienia\u0142o ani na jot\u0119 mego radosnego uniesienia.",
    "Po\u0142o\u017cy\u0142em si\u0119 na \u0142\u00f3\u017cku, nie pos\u0142anym od rana, cho\u0107 min\u0119\u0142o dawno po\u0142udnie; o s\u0142u\u017cbie, wykazuj\u0105cej takie niedbalstwo, my\u015bla\u0142em jak o w\u0142asnych dzieciach: opr\u00f3cz czu\u0142ych zdrobnie\u0144 i pieszczotliwych s\u0142\u00f3wek nic nie przychodzi\u0142o mi na my\u015bl.",
    "B\u0142ysn\u0119\u0142o mi, \u017ce nawet gdybym si\u0119 tu mia\u0142 zadusi\u0107, by\u0142by to najzabawniejszy, najbardziej sympatyczny rodzaj \u015bmierci, jakiego tylko mo\u017cna sobie \u017cyczy\u0107.",
    "Ta konstatacja by\u0142a tak dalece sprzeczna z ca\u0142ym moim usposobieniem, \u017ce podzia\u0142a\u0142a na mnie jak pobudka.",
    "W duchu mym dosz\u0142o do zadziwiaj\u0105cego rozszczepienia.",
    "Nadal wype\u0142nia\u0142a go flegmatyczna jasno\u015b\u0107, rodzaj uniwersalnej \u017cyczliwo\u015bci dla wszystkiego, co istnieje, r\u0119ce za\u015b mia\u0142em tak chciwe pieszczenia byle kogo, \u017ce w braku os\u00f3b postronnych j\u0105\u0142em si\u0119 delikatnie g\u0142adzi\u0107 po policzkach i filuternie poci\u0105ga\u0107 za uszy; poda\u0142em te\u017c wielokrotnie praw\u0105 r\u0119k\u0119 lewej dla wymiany krzepkiego u\u015bcisku.",
    "Nawet nogi mi dryga\u0142y do pieszczot.",
    "Przy tym wszystkim w g\u0142\u0119bi mego jestestwa zapali\u0142y si\u0119 jakby sygna\u0142y alarmowe: \u2014 Co\u015b jest nie tak! \u2014 krzycza\u0142 we mnie daleki, s\u0142aby g\u0142os \u2014 uwa\u017caj, Ijonie, b\u0105d\u017a czujny, strze\u017c si\u0119!",
    "Pogoda ta jest niegodna zaufania!",
    "Dzia\u0142aj, nu\u017ce!",
    "Hej\u017ce ha!",
    "Naprz\u00f3d!",
    "Nie sied\u017a rozwalony jak jaki\u015b Onassis, zalany \u0142zami od dymu i kopcia, z guzowatym czo\u0142em, w powszechnej \u017cyczliwo\u015bci!",
    "Ona jest objawem jakowej\u015b czarnej zdrady!",
    "\u2014 Mimo tych g\u0142os\u00f3w palcem nawet nie ruszy\u0142em.",
    "Tyle \u017ce zasch\u0142o mi w gardle.",
    "Zreszt\u0105 serce wali\u0142o mi od dawna, ale t\u0142umaczy\u0142em to sobie zbudzon\u0105 znienacka wszechmi\u0142o\u015bci\u0105.",
    "Poszed\u0142em do \u0142azienki, tak okropnie chcia\u0142o mi si\u0119 pi\u0107; pomy\u015bla\u0142em o przesolonej sa\u0142atce z bankietu czy raczej tego stoj\u0105cego koktajlu, potem za\u015b na pr\u00f3b\u0119 wyobrazi\u0142em sobie pan\u00f3w J. W., H. C. M., M. W. i innych moich najgorszych wrog\u00f3w; stwierdzi\u0142em, \u017ce opr\u00f3cz ch\u0119tki kordialnego u\u015bci\u015bni\u0119cia ich d\u0142oni, siarczystego ca\u0142usa, paru s\u0142\u00f3w bratniej wymiany my\u015bli \u2014 nie odczuwam \u017cadnych innych emocji.",
    "To ju\u017c by\u0142o prawdziwie alarmuj\u0105ce.",
    "Z r\u0119k\u0105 na niklowej g\u0142\u00f3wce kranu, dzier\u017c\u0105c w drugiej pust\u0105 szklank\u0119, zamar\u0142em.",
    "Powoli natoczy\u0142em wody i wykrzywiaj\u0105c twarz w dziwacznym skurczu \u2014 widzia\u0142em t\u0119 walk\u0119 w\u0142asnych rys\u00f3w w lustrze \u2014 wyla\u0142em j\u0105.\n\n",
    "Woda z kranu.",
    "Tak.",
    "Od chwili gdy j\u0105 wypi\u0142em, zasz\u0142y we mnie te zmiany.",
    "Co\u015b w niej musia\u0142o by\u0107!",
    "Trucizna?",
    "Nie s\u0142ysza\u0142em jeszcze o takiej, kt\u00f3ra by... Chocia\u017c zaraz! Jestem wszak sta\u0142ym abonentem prasy naukowej.",
    "Ostatnio w \u201eScience News\u201d pojawi\u0142y si\u0119 notatki o nowych \u015brodkach psychotropowych z grupy tak zwanych b e n i \u2014 gnator\u00f3w (dobryn), kt\u00f3re zniewalaj\u0105 umys\u0142 do bezprzedmiotowej rado\u015bci i pogody.",
    "Ale\u017c tak!",
    "Mia\u0142em t\u0119 notatk\u0119 przed oczami ducha.",
    "Hedonidol, benefaktoryna, empathian, euforasol, felicytol, altruizan, bonokaresyna i ca\u0142a masa pochodnych!",
    "Zarazem przez podstawienia grup hydroksylowych amidowymi syntetyzowano z tych\u017ce cia\u0142 furyasol, \u0142yssyn\u0119, sadystyzyn\u0119, flagellin\u0119, agressium, frustrandol, amokolin\u0119 oraz wiele jeszcze preparat\u00f3w rozw\u015bcieczaj\u0105cych z tak zwanej grupy bijologicznej (nak\u0142ania\u0142y bowiem do bicia i zn\u0119cania si\u0119 nad otoczeniem, tak martwym, jak \u017cywym \u2014 przy czym prym mia\u0142y wodzi\u0107 kopandol i walina).\n\n",
    "Te my\u015bli przerwa\u0142 d\u017awi\u0119k telefonu, jednocze\u015bnie zab\u0142ys\u0142o \u015bwiat\u0142o.",
    "G\u0142os pracownika recepcji hotelowej uni\u017cenie i solennie przeprasza\u0142 za awari\u0119, kt\u00f3r\u0105 ju\u017c w\u0142a\u015bnie usuni\u0119to.",
    "Otwar\u0142em drzwi na korytarz, by przewietrzy\u0107 pok\u00f3j; w hotelu, o ile mog\u0142em si\u0119 zorientowa\u0107, panowa\u0142a cisza; jaki\u015b oczadzia\u0142y, wci\u0105\u017c jeszcze przepe\u0142niony ochot\u0105 udzielania benedykcji i pieszczot, zamkn\u0105\u0142em drzwi na zatrzask, usiad\u0142em na \u015brodku pokoju i j\u0105\u0142em zmaga\u0107 si\u0119 z samym sob\u0105.",
    "Stan m\u00f3j z owej chwili jest niezwykle trudny do opisania.",
    "Bynajmniej nie my\u015bla\u0142o mi si\u0119 tak g\u0142adko ani tak jednoznacznie, jak to podaj\u0119.",
    "Ka\u017cda krytyczna refleksja by\u0142a jakby zanurzona w miodzie, spowija\u0142 j\u0105 parali\u017cuj\u0105co jaki\u015b kogelmogel g\u0142upkowatego samozadowolenia, ka\u017cda ocieka\u0142a syropem dodatnich uczu\u0107, duch m\u00f3j zdawa\u0142 si\u0119 zapada\u0107 w najs\u0142odszym z mo\u017cliwych trz\u0119sawisk, jakbym ton\u0105\u0142 w r\u00f3\u017canych olejkach i lukrach; si\u0142\u0105 zmusza\u0142em si\u0119 do my\u015blenia o tym, co tylko mi najwstr\u0119tniejsze, o brodatym \u0142otrze z przeciwpapie\u017cow\u0105 dubelt\u00f3wk\u0105, o wyuzdanych wydawcach Wyzwolonej Literatury i ich babilo\u0144skosodomskiej uczcie, zn\u00f3w o panach W.C.,J.",
    "C.M.,A. K. i wielu innych \u0142otrach i oczajduszach, aby z przera\u017ceniem stwierdza\u0107, \u017ce wszystkich mi\u0142uj\u0119, wszystko wszystkim wybaczam, wi\u0119cej \u2014 natychmiast jak wa\u0144ki-wsta\u0144ki wyskakiwa\u0142y z mych my\u015bli argumenty bior\u0105ce wszelkie z\u0142o i plugastwo w obron\u0119.",
    "Potop mi\u0142o\u015bci bli\u017aniego rozsadza\u0142 mi czaszk\u0119; szczeg\u00f3lnie za\u015b dolega\u0142o mi to, co najlepiej mo\u017ce okre\u015bl\u0105 s\u0142owa \u201eparcie ku dobru\u201d.",
    "Zamiast o truciznach psychotropowych my\u015bla\u0142em \u0142apczywie o wdowach i sierotach, jakimi z rozkosz\u0105 bym si\u0119 zaopiekowa\u0142; odczuwa\u0142em rosn\u0105ce zdumienie, \u017ce tak ma\u0142o po\u015bwi\u0119ca\u0142em im dotychczas uwagi.",
    "A biedni, a g\u0142odni, a chorzy, a n\u0119dznicy, wielki Bo\u017ce!",
    "Z\u0142apa\u0142em si\u0119 na tym, \u017ce kl\u0119cz\u0119 nad walizk\u0105 i wyrzucam z niej wszystko na pod\u0142og\u0119 w poszukiwaniu co porz\u0105dniejszych rzeczy, by je ofiarowa\u0107 potrzebuj\u0105cym.",
    "I zn\u00f3w s\u0142abe g\u0142osy alarmu rozbrzmia\u0142y w mej pod\u015bwiadomo\u015bci: \u2014 Uwaga!",
    "Nie daj si\u0119 otumania\u0107!",
    "Walcz!",
    "Tnij!",
    "Kop!",
    "Ratuj si\u0119! \u2014 krzycza\u0142o co\u015b we mnie s\u0142abo, lecz rozpaczliwie.",
    "By\u0142em okrutnie rozdarty.",
    "Odczuwa\u0142em tak pot\u0119\u017cny \u0142adunek imperatywu kategorycznego, \u017ce muchy bym nie ukrzywdzi\u0142.",
    "Jaka szkoda, my\u015bla\u0142em, \u017ce w Hiltonie nie ma myszy ani chocia\u017c paj\u0105k\u00f3w; jak\u017ce bym je dopie\u015bci\u0142, ukocha\u0142!",
    "Muchy, pluskwy, szczury, komary, wszy, kochane stworzonka, mocny Bo\u017ce!",
    "Przelotnie pob\u0142ogos\u0142awi\u0142em st\u00f3\u0142, lamp\u0119 i w\u0142asne nogi.",
    "Lecz szcz\u0105tki trze\u017awo\u015bci ju\u017c mnie nie opuszcza\u0142y, tote\u017c niezw\u0142ocznie paln\u0105\u0142em lewic\u0105 praw\u0105, rozdaj\u0105c\u0105 b\u0142ogos\u0142awie\u0144stwa r\u0119k\u0119, a\u017c mnie b\u00f3l skr\u0119ci\u0142.",
    "To by\u0142o niez\u0142e!",
    "To mog\u0142o by\u0107, kto wie, zbawienne!",
    "Na szcz\u0119\u015bcie parcie ku dobru mia\u0142o charakter od\u015brodkowy: innym \u017cyczy\u0142em daleko lepiej ni\u017c sobie.",
    "Na pocz\u0105tek da\u0142em sobie par\u0119 razy po g\u0119bie, a\u017c mi kr\u0119gos\u0142up zaskrzypia\u0142, a w oczach stan\u0119\u0142y gwiazdy.",
    "Dobrze, tylko tak dalej!",
    "Kiedy mi twarz zdr\u0119twia\u0142a, j\u0105\u0142em si\u0119 kopa\u0107 w kostki.\n\n",
    "Ca\u0142e szcz\u0119\u015bcie, \u017ce mia\u0142em buty ci\u0119\u017ckie, o cholernie twardej podeszwie.",
    "Po kuracji z\u0142o\u017conej z w\u015bciek\u0142ych kopni\u0119\u0107 zrobi\u0142o mi si\u0119 na mgnienie lepiej, to jest gorzej.",
    "Ostro\u017cnie pr\u00f3bowa\u0142em pomy\u015ble\u0107, jak by to by\u0142o, gdybym kopn\u0105\u0142 te\u017c pana J. C. A.",
    "Nie by\u0142o to ju\u017c tak kompletnie niemo\u017cliwe.",
    "Kostki obu n\u00f3g bola\u0142y jak wszyscy diabli i chyba dzi\u0119ki tej automaltretacji zdo\u0142a\u0142em sobie wyobrazi\u0107 nawet szturcha\u0144ca wymierzonego M. W.",
    "Nie zwa\u017caj\u0105c na dotkliwy b\u00f3l, kopa\u0142em si\u0119 dalej.",
    "Przydatne by\u0142o wszystko ko\u0144czaste, zastosowa\u0142em tedy widelec, a potem szpilki, kt\u00f3re wyci\u0105gn\u0105\u0142em z jeszcze nie u\u017cywanej koszuli.",
    "Nie sz\u0142o to wszak\u017ce prosto, raczej falowa\u0142o, przez par\u0119 minut zn\u00f3w got\u00f3w si\u0119 by\u0142em podpali\u0107 dla lepszej sprawy, zn\u00f3w buchn\u0105\u0142 we mnie gejzer szlachetno\u015bci wy\u017cszej i cnotliwego zapami\u0119tania.",
    "Nie mia\u0142em atoli w\u0105tpliwo\u015bci: co\u015b by\u0142o w wodzie z kranu.",
    "Prawda!!!",
    "Mia\u0142em w walizce od dawna wo\u017cony, nigdy nie u\u017cywany \u015brodek nasenny, kt\u00f3ry wprawia\u0142 mnie zawsze w ponure i agresywne usposobienie, dlatego w\u0142a\u015bnie go nie u\u017cywa\u0142em, szcz\u0119\u015bcie, \u017cem si\u0119 go nie pozby\u0142.",
    "\u0141ykn\u0105\u0142em tabletk\u0119, przegryzaj\u0105c j\u0105 zakopconym mas\u0142em (bo od wody stroni\u0142em jak od d\u017cumy), potem wd\u0142awi\u0142em z wysi\u0142kiem dwie pastylki kofeinowe, aby przeciwdzia\u0142a\u0107 wp\u0142ywowi \u015brodka nasennego, usiad\u0142em na fotelu i czeka\u0142em ze strachem, ale i z mi\u0142o\u015bci\u0105 bli\u017aniego na wynik walki chemicznej w mym organizmie.",
    "Mi\u0142o\u015b\u0107 gwa\u0142ci\u0142a mnie wci\u0105\u017c jeszcze, by\u0142em udobruchany jak jeszcze nigdy w \u017cyciu.",
    "Zdaje si\u0119, \u017ce chemikalia z\u0142a definitywnie zacz\u0119\u0142y przezwyci\u0119\u017ca\u0107 preparaty dobra; got\u00f3w by\u0142em nadal do czynno\u015bci opieku\u0144czych, ale ju\u017c nie bez wyboru.",
    "Wola\u0142bym co prawda by\u0107 na wszelki wypadek ostatnim \u0142otrem, przynajmniej czas jaki\u015b.\n\n",
    "Po kwadransie jakby mi przesz\u0142o.",
    "Wzi\u0105\u0142em prysznic, wytar\u0142em si\u0119 szorstkim r\u0119cznikiem, od czasu do czasu na wszelki wypadek wal\u0105c si\u0119 po g\u0119bie, ot, tak, dla og\u00f3lnej profilaktyki, oklei\u0142em plastrami poranione kostki, palce, policzy\u0142em siniaki (doprawdy zbi\u0142em si\u0119 w toku tych zmaga\u0144 na kwa\u015bne jab\u0142ko), w\u0142o\u017cy\u0142em \u015bwie\u017c\u0105 koszul\u0119, ubranie, poprawi\u0142em przed lustrem krawat, obci\u0105gn\u0105\u0142em surdut, przed wyj\u015bciem da\u0142em sobie pod \u017cebro, dla animuszu, ale i dla kontroli, i wyszed\u0142em w sam\u0105 por\u0119, bo ju\u017c dochodzi\u0142a pi\u0105ta.",
    "Wbrew mym oczekiwaniom w hotelu nie dzia\u0142o si\u0119 nic niezwyk\u0142ego.",
    "W barze mego pi\u0119tra, do kt\u00f3rego zajrza\u0142em, by\u0142o niemal pusto; oparta o stolik sta\u0142a papie\u017c\u00f3wka, dwie pary n\u00f3g wystawa\u0142y spod szynkwasu, jedna by\u0142a bosa, lecz widoku tego nie trzeba by\u0142o bezwzgl\u0119dnie interpretowa\u0107 w wy\u017cszych kategoriach, paru innych dynamitard\u00f3w gra\u0142o w karty pod \u015bcian\u0105, jeden za\u015b gra\u0142 na gitarze i \u015bpiewa\u0142 wiadomy przeb\u00f3j.",
    "Na dole, w hallu, by\u0142o t\u0142oczno od futurolog\u00f3w; w\u0142a\u015bnie szli na otwarcie obrad, nie opuszczaj\u0105c zreszt\u0105 Hiltona, poniewa\u017c sala w tym celu wynaj\u0119ta znajdowa\u0142a si\u0119 w niskiej cz\u0119\u015bci budynku.",
    "Zrazu zdumia\u0142o mnie to, ale po zastanowieniu poj\u0105\u0142em, \u017ce w takim hotelu \u017caden go\u015b\u0107 nie pije wody z kranu; spragnieni si\u0119gaj\u0105 po col\u0119, schweppesa, w ostateczno\u015bci po sok owocowy, herbat\u0119 lub piwo.",
    "Tak\u017ce do d\u0142ugich drink\u00f3w u\u017cywa si\u0119 gorzkich w\u00f3d mineralnych czy innych butelkowanych; a je\u015bli nawet kto\u015b przez nieostro\u017cno\u015b\u0107 powt\u00f3rzy\u0142 m\u00f3j b\u0142\u0105d, wi\u0142 si\u0119 teraz zapewne w czterech \u015bcianach zamkni\u0119tego na klucz apartamentu, w skurczach wszechmi\u0142osnego zapami\u0119tania.",
    "Uzna\u0142em, \u017ce w tym stanie rzeczy lepiej nie zaj\u0105kn\u0105\u0107 si\u0119 nawet o w\u0142asnych przej\u015bciach, bo wszak by\u0142em tu cz\u0142owiekiem obcym, jeszcze by mi nie dano wiary i pos\u0105dzono o jak\u0105\u015b aberracj\u0119 b\u0105d\u017a halucynacj\u0119.",
    "C\u00f3\u017c prostszego nad podejrzenie o sk\u0142onno\u015b\u0107 do narkotyk\u00f3w?\n\n",
    "Robiono mi p\u00f3\u017aniej zarzuty, \u017cem zastosowa\u0142 t\u0119 polityk\u0119 ostrygi czy strusia, bo gdybym wszystko ujawni\u0142, mo\u017ce nie dosz\u0142oby do wiadomych nieszcz\u0119\u015b\u0107, lecz m\u00f3wi\u0105cy tak pope\u0142niaj\u0105 oczywisty b\u0142\u0105d: najwy\u017cej ostrzeg\u0142bym go\u015bci hotelowych, lecz to, co si\u0119 dzia\u0142o w Hiltonie, nie mia\u0142o wszak najmniejszego wp\u0142ywu na perypetie polityczne Costaricany.\n\n",
    "W drodze do sali obrad kupi\u0142em w hotelowym kiosku plik miejscowych gazet, jak to mam we zwyczaju.",
    "Nie kupuj\u0119 ich, zapewne, wsz\u0119dzie, lecz cz\u0142owiek wykszta\u0142cony mo\u017ce domy\u015bli\u0107 si\u0119 sens\u00f3w w hiszpa\u0144skim nawet, cho\u0107 nie w\u0142ada tym j\u0119zykiem.\n\n",
    "Nad podium widnia\u0142a umajona tablica z .porz\u0105dkiem dziennym; punkt pierwszy dotyczy\u0142 katastrofy urbanistycznej \u015bwiata, drugi \u2014 ekologicznej, trzeci \u2014 atmosferycznej, czwarty \u2014 energetycznej, pi\u0105ty \u2014 \u017cywno\u015bciowej, po czym mia\u0142a nast\u0105pi\u0107 przerwa.",
    "Katastrof\u0119 technologiczn\u0105, militarystyczn\u0105 i polityczn\u0105 przeniesiono na dzie\u0144 nast\u0119pny razem z wolnymi wnioskami.\n\n",
    "Ka\u017cdy m\u00f3wca dysponowa\u0142 czterema minutami czasu dla wy\u0142o\u017cenia swych tez, co i tak by\u0142o sporo, zwa\u017cywszy, \u017ce zg\u0142oszono 198 referat\u00f3w z 64 pa\u0144stw.",
    "Aby przyspieszy\u0107 tempo obrad, referaty nale\u017ca\u0142o przestudiowa\u0107 na w\u0142asn\u0105 r\u0119k\u0119, przed posiedzeniem, orator za\u015b m\u00f3wi\u0142 wy\u0142\u0105cznie cyframi, okre\u015blaj\u0105c w ten spos\u00f3b kluczowe ust\u0119py swej pracy; dla u\u0142atwienia recepcji tak bogatych tre\u015bci wszyscy\u015bmy nastawili swoje podr\u0119czne magnetofony oraz komputerki \u2014 mi\u0119dzy tymi ostatnimi doj\u015b\u0107 mia\u0142o potem do zasadniczej dyskusji.",
    "Stanicy Hazelton z delegacji USA zaszokowa\u0142 od razu sal\u0119, powtarzaj\u0105c z naciskiem: 4,6,11, z czego wynika 22; 5, 9, ergo 22; 3,7,2,11, sk\u0105d wynika znowu\u017c 22!!",
    "\u2014 Kto\u015b wsta\u0142 wo\u0142aj\u0105c, \u017ce jednak 5, ewentualnie 6,18 i 4; Hazelton odparowa\u0142 zarzut b\u0142yskawicznie, t\u0142umacz\u0105c, \u017ce tak czy owak 22.",
    "Poszuka\u0142em w jego referacie klucza numerycznego i dowiedzia\u0142em si\u0119, \u017ce cyfra 22 oznacza katastrof\u0119 ostateczn\u0105.",
    "Nast\u0119pnie Japo\u0144czyk Hayakawa przedstawi\u0142 nowy, wykoncypowany w jego kraju model domu przysz\u0142o\u015bci, osiemsetpi\u0119trowy, z klinikami po\u0142o\u017cniczymi, \u017c\u0142obkami, szko\u0142ami, sklepami, muzeami, zoologami, teatrami, kinami i krematoriami; projekt uwzgl\u0119dnia\u0142 pomieszczenia podziemne na popio\u0142y zmar\u0142ych, telewizj\u0119 czterdziestokana\u0142ow\u0105, izby upoje\u0144 i wytrze\u017awie\u0144, sale podobne do gimnastycznych do uprawiania grupowego seksu (wyraz post\u0119powych przekona\u0144 projektant\u00f3w) oraz katakumby dla nie przystosowanych ugrupowa\u0144 subkulturowych.",
    "Pewnym novum by\u0142a my\u015bl, aby ka\u017cda rodzina, ka\u017cdego dnia, przeprowadza\u0142a si\u0119 z dotychczasowego mieszkania do innego, przy czym w gr\u0119 wchodzi\u0142y przeprowadzki albo ruchem szachowego pionka, albo konia.",
    "Zapobiega\u0142oby to nudzie oraz frustracji, lecz na wszelki wypadek \u00f3w gmach o kubaturze siedemnastu kilometr\u00f3w sze\u015bciennych, osadzony na dnie oceanu, a si\u0119gaj\u0105cy stratosfery, mia\u0142 przewidziane w\u0142asne komputery matrymonialne, swataj\u0105ce na zasadzie sadomasochizmu (stad\u0142a sadyst\u00f3w z masochistkami, i na odwr\u00f3t, s\u0105 statystycznie najtrwalsze, bo ka\u017cdy partner ma w nich to, o czym marzy) oraz o\u015brodek terapii przeciwsamob\u00f3jczej.",
    "Hakayawa, drugi delegat japo\u0144ski, zademonstrowa\u0142 nam makiet\u0119 takiego domu \u2014 w skali l :10 000 \u2014 z w\u0142asn\u0105 rezerw\u0105 tlenu, ale bez rezerw wody i \u017cywno\u015bci, poniewa\u017c dom by\u0142 planowany z obiegiem zamkni\u0119tym: wszelkie wydaliny miano regenerowa\u0107, wychwytuj\u0105c nawet poty \u015bmiertelne i inne cielesne sekrecje.",
    "Yahakawa, trzeci Japo\u0144czyk, odczyta\u0142 list\u0119 smako\u0142yk\u00f3w regenerowalnych z wydalin ca\u0142ego gmachu.",
    "By\u0142y tam mi\u0119dzy innymi sztuczne banany, pierniki, krewetki, ostrygi i nawet sztuczne wino, kt\u00f3re, mimo pochodzenia budz\u0105cego niemi\u0142e asocjacje, nie ust\u0119powa\u0142o pono\u0107 w smaku najlepszym winom Szampanii.",
    "Na sal\u0119 dostarczono pr\u00f3bki w estetycznych buteleczkach oraz po paszteciku w opakowaniu z folii, ale jako\u015b nikt si\u0119 nie kwapi\u0142 do picia, a paszteciki upychano dyskretnie pod fotele, wi\u0119c i ja tak zrobi\u0142em.",
    "Pierwotny plan, \u017ceby taki dom m\u00f3g\u0142 lata\u0107 dzi\u0119ki pot\u0119\u017cnym wirnikom, co umo\u017cliwia\u0142oby wycieczki zbiorowe, upad\u0142, raz, \u017ce takich dom\u00f3w mia\u0142o by\u0107 w pierwszym rzucie 900 milion\u00f3w, a dwa, \u017ce przenosiny by\u0142yby bezprzedmiotowe.",
    "Gdyby nawet dom mia\u0142 1000 wyj\u015b\u0107 i gdyby mieszka\u0144cy u\u017cywali wszystkich, i tak nigdy by nie wyszli, bo nim ostatni opu\u015bci\u0142by budynek, ju\u017c zd\u0105\u017cy\u0142yby podrosn\u0105\u0107 urodzone w tym czasie dzieci.",
    "\n\n",
    "Japo\u0144czycy zdawali si\u0119 wielce zadowoleni ze swego projektu.",
    "Po nich zabra\u0142 g\u0142os Norman Youhas z delegacji USA, kt\u00f3ry zaproponowa\u0142 siedem r\u00f3\u017cnych metod zahamowania eksplozji demograficznej, a mianowicie: zniech\u0119canie perswazyjne i policyjne, deerotyzacj\u0119, przymusow\u0105 celibatyzacj\u0119, onanizacj\u0119, subordynacj\u0119, a wobec niepoprawnych \u2014 kastracj\u0119.",
    "Ka\u017cde ma\u0142\u017ce\u0144stwo mia\u0142o si\u0119 ubiega\u0107 o prawo posiadania dziecka, sk\u0142adaj\u0105c odpowiednie egzaminy trzech kategorii, to jest kopulacyjny, edukacyjny i bezkolizyjny.",
    "Nielegalne urodzenie dziecka podlega\u0142o karom; premedytacja i recydywa grozi\u0142y winnym do\u017cywociem.",
    "Do tego referatu odnosi\u0142y si\u0119 owe \u0142adne foldery i bloczki z kuponami do odrywania, jakie dostali\u015bmy w\u015br\u00f3d materia\u0142\u00f3w kongresowych.",
    "Hazelton i Youhas postulowali nowe rodzaje zawod\u00f3w, a mianowicie: inwigilatora matrymonialnego, zakazywacza, rozdzielacza i zatykacza; projekt nowego kodeksu karnego, w kt\u00f3rym zap\u0142adnianie stanowi\u0142o delikt g\u0142\u00f3wny, o wyj\u0105tkowej szkodliwo\u015bci spo\u0142ecznej, rozdano nam niezw\u0142ocznie.",
    "Podczas rozdawania dosz\u0142o do incydentu, kto\u015b bowiem z galerii dla publiczno\u015bci rzuci\u0142 na sal\u0119 koktajl Mo\u0142otowa.",
    "Pogotowie (by\u0142o na miejscu, dyskretnie schowane w kuluarach)",
    "zrobi\u0142o swoje, a s\u0142u\u017cba porz\u0105dkowa czym pr\u0119dzej zas\u0142oni\u0142a pogruchotane fotele i resztki wielk\u0105 nylonow\u0105 opon\u0105, pomalowan\u0105 w weso\u0142e, estetyczne wzory; jak z tego wida\u0107, o wszystkim z g\u00f3ry pomy\u015blano.",
    "Mi\u0119dzy poszczeg\u00f3lnymi referatami pr\u00f3bowa\u0142em studiowa\u0107 gazety miejscowe, a cho\u0107 rozumia\u0142em ich hiszpa\u0144szczyzn\u0119 zaledwie pi\u0105te przez dziesi\u0105te, i tak dowiedzia\u0142em si\u0119, \u017ce rz\u0105d \u015bci\u0105gn\u0105\u0142 do stolicy jednostki pancerne, postawi\u0142 ca\u0142\u0105 policj\u0119 w stan ostrego pogotowia oraz wprowadzi\u0142 stan wyj\u0105tkowy.",
    "Zdaje si\u0119, \u017ce pr\u00f3cz mnie nikt na sali nie orientowa\u0142 si\u0119 w powadze sytuacji, jaka panowa\u0142a za murami.",
    "O si\u00f3dmej by\u0142a przerwa, podczas kt\u00f3rej ka\u017cdy m\u00f3g\u0142 si\u0119 posili\u0107, na w\u0142asny koszt oczywi\u015bcie, ja za\u015b wracaj\u0105c na sal\u0119 kupi\u0142em kolejne nadzwyczajne wydanie pisma rz\u0105dowego \u201eNacion\u201d oraz kilka popo\u0142udniowych dziennik\u00f3w ekstremistycznej opozycji.",
    "Cho\u0107 mia\u0142em z hiszpa\u0144skim trudno\u015bci, przecie\u017c lektura tych gazet wprawi\u0142a mnie w zdumienie, bo z artyku\u0142ami pe\u0142nymi optymistycznobtogich rozwa\u017ca\u0144 na temat mi\u0119dzyludzkich wi\u0119zi mi\u0142osnych, jakie s\u0105 gwarantkami powszechnego szcz\u0119\u015bcia, s\u0105siadowa\u0142y inne, pe\u0142ne zapowiedzi krwawych represji i w podobnym tonie utrzymanych pogr\u00f3\u017cek ekstremist\u00f3w.",
    "Tej \u0142aciato\u015bci nie umia\u0142em sobie wyt\u0142umaczy\u0107 inaczej, jak tylko si\u0119gaj\u0105c do hipotezy, \u017ce jedni dziennikarze pili tego dnia wod\u0119 wodoci\u0105gow\u0105, a inni nie.",
    "W organie prawicowym pito jej naturalnie mniej, poniewa\u017c pracownicy redakcyjni, jako lepiej p\u0142atni od opozycjonist\u00f3w, pokrzepiali si\u0119 w czasie pracy co dro\u017cszymi trunkami; ale i ekstremi\u015bci, cho\u0107 sk\u0142onni, jak wiadomo, do niejakiej ascezy w imi\u0119 wy\u017cszych hase\u0142 i idea\u0142\u00f3w, gasili pragnienie wod\u0105 tylko w szczeg\u00f3lnych okoliczno\u015bciach, je\u015bli zwa\u017cy\u0107, \u017ce quartzupio, nap\u00f3j ze sfermentowanego soku ro\u015bliny melmenoleJest w Costaricanie wprost niezwykle tani.\n\n",
    "Ledwo\u015bmy si\u0119 zag\u0142\u0119bili w mi\u0119kkich klubowcach, a profesor Dringenbaum ze Szwajcarii wypowiedzia\u0142 pierwsz\u0105 cyfr\u0119 swego przem\u00f3wienia, da\u0142y si\u0119 s\u0142ysze\u0107 g\u0142uche detonacje; gmach zadrga\u0142 lekko w fundamentach, zabrz\u0119cza\u0142y szyby, ale optymi\u015bci wo\u0142ali, \u017ce to tylko trz\u0119sienie ziemi.",
    "Ze swej strony sk\u0142onny by\u0142em s\u0105dzi\u0107, \u017ce to jaka\u015b grupa kontestator\u00f3w, pikietuj\u0105cych hotel od pocz\u0105tku obrad, cisn\u0119\u0142a w hallu petardy.",
    "Z mniemania tego wywi\u00f3d\u0142 mnie huk i grzmot znaczniejszej si\u0142y; da\u0142y si\u0119 te\u017c s\u0142ysze\u0107 karabiny maszynowe z ich charakterystycznym staccato.",
    "Nie mo\u017cna ju\u017c si\u0119 by\u0142o d\u0142u\u017cej \u0142udzi\u0107: Costaricana wesz\u0142a w faz\u0119 walk ulicznych.",
    "Jako pierwsi ulotnili si\u0119 z sali dziennikarze, kt\u00f3rych strzelanina zerwa\u0142a na r\u00f3wne nogi niczym pobudka.",
    "Pognali na ulic\u0119, wezwani obowi\u0105zkiem zawodowym.",
    "Profesor Dringenbaum pr\u00f3bowa\u0142 jeszcze przez par\u0119 chwil kontynuowa\u0107 prelekcj\u0119 napisan\u0105 w tonie do\u015b\u0107 pesymistycznym, utrzymywa\u0142 bowiem, \u017ce nast\u0119pn\u0105 faz\u0105 naszej cywilizacji jest kanibalizacja.",
    "Powo\u0142a\u0142 si\u0119 na znan\u0105 teori\u0119 Amerykan\u00f3w, kt\u00f3rzy obliczyli, \u017ce je\u015bli wszystko p\u00f3jdzie na Ziemi tak, jak dot\u0105d, za czterysta lat ludzko\u015b\u0107 b\u0119dzie stanowi\u0142a \u017cyw\u0105 kul\u0119 cia\u0142, powi\u0119kszaj\u0105c\u0105 si\u0119 z szybko\u015bci\u0105 \u015bwiat\u0142a.",
    "Lecz nowe eksplozje przerwa\u0142y wyk\u0142ad.",
    "Zdezorientowani futurologowie j\u0119li wychodzi\u0107 z sali, mieszaj\u0105c si\u0119 w hallu z uczestnikami Kongresu Wyzwolonej Literatury, kt\u00f3rych, jak \u015bwiadczy\u0142 o tym ich wygl\u0105d, wybuch walk przychwyci\u0142 w toku czynno\u015bci wyra\u017caj\u0105cych ca\u0142kowit\u0105 oboj\u0119tno\u015b\u0107 dla gro\u017aby przeludnienia.",
    "Za redaktorami domu wydawniczego A.",
    "Knopfa sekretarki (nie nazwa\u0142bym ich roznegli\u017cowanymi, skoro opr\u00f3cz wymalowanych na sk\u00f3rze deseni w stylu \u201eop\u201d nie mia\u0142y na sobie nic zgo\u0142a) nios\u0142y podr\u0119czne fajki wodne i nargile, w kt\u00f3rych pali\u0142a si\u0119 modna mieszanka LSD, marihuany, yohimbiny i opium.",
    "Reprezentanci Wyzwolonej Literatury spalili w\u0142a\u015bnie, jak us\u0142ysza\u0142em, in effigie ministra poczty USA za to, \u017ce nakaza\u0142 swym plac\u00f3wkom mszczenie druk\u00f3w wzywaj\u0105cych do masowego uprawiania kazirodztwa; zeszed\u0142szy do hallu, zachowywali si\u0119 bardzo niew\u0142a\u015bciwie, zw\u0142aszcza gdy uwzgl\u0119dni\u0107 powag\u0119 sytuacji.",
    "Publicznej moralno\u015bci nie naruszali ju\u017c tylko ci spo\u015br\u00f3d nich, kt\u00f3rzy opadli ca\u0142kiem z si\u0142 albo trwali w narkotycznym odr\u0119twieniu.",
    "S\u0142ysza\u0142em krzyki dobiegaj\u0105ce z kabin, w kt\u00f3rych napastowali telefonistki hotelowe, a jaki\u015b brzuchacz w lamparciej sk\u00f3rze, z pochodni\u0105 haszyszow\u0105 w r\u0119ku, szala\u0142 mi\u0119dzy szaragami garderoby, atakuj\u0105c ca\u0142y J6J personel.",
    "Ledwo go unieszkodliwili urz\u0119dnicy z recepcji przy pomocy portier\u00f3w.",
    "Z p\u00f3\u0142pi\u0119tra ciska\u0142 kto\u015b na nasze g\u0142owy nar\u0119cza barwnych zdj\u0119\u0107, obrazuj\u0105cych dok\u0142adnie to, co pod wp\u0142ywem chuci mo\u017ce zrobi\u0107 jeden cz\u0142owiek z drugim, a nawet znacznie wi\u0119cej.",
    "Gdy na ulicy pojawi\u0142y si\u0119, widoczne doskonale przez szyby, pierwsze czo\u0142gi, windy bluzn\u0119\u0142y t\u0142umem przera\u017conych filumenist\u00f3w i kontestator\u00f3w; depcz\u0105c wiadome pasztety i przystawki, przyniesione przez wydawc\u00f3w, a zalegaj\u0105ce teraz pod\u0142og\u0119 hallu, przybysze ci rzucali si\u0119 na wszystkie strony.",
    "Rycz\u0105c jak oszala\u0142y baw\u00f3\u0142 oraz wal\u0105c kolb\u0105 papie\u017c\u00f3wki ka\u017cdego, kto sta\u0142 mu na drodze, przebija\u0142 si\u0119 przez ci\u017cb\u0119 brodaty antypapista; wybieg\u0142, jak widzia\u0142em na w\u0142asne oczy, przed hotel tylko po to, aby zza w\u0119g\u0142a otworzy\u0107 ogie\u0144 do przebiegaj\u0105cych sylwetek.",
    "Wida\u0107, jako prawdziwemu ideowcowi ekstremizmu o najradykalniejszej postaci, by\u0142o mu w gruncie rzeczy wszystko jedno, do kogo strzela.",
    "W hallu pe\u0142nym krzyk\u00f3w trwogi i rozpusty powsta\u0142o istne pandemonium, kiedy prysn\u0119\u0142y ze szklanym grzechotem pierwsze ogromne szyby; usi\u0142owa\u0142em odszuka\u0107 znajomych dziennikarzy, a widz\u0105c, \u017ce wymykaj\u0105 si\u0119 na ulic\u0119, poszed\u0142em w ich \u015blady, poniewa\u017c atmosfera wewn\u0105trz Hiltona sta\u0142a si\u0119 doprawdy ju\u017c nazbyt przyt\u0142aczaj\u0105ca.",
    "Za betonowym ocembrowaniem samochodowego podjazdu, pod okapem hotelowym, przykl\u0119k\u0142o paru fotoreporter\u00f3w, filmuj\u0105c zawzi\u0119cie okolic\u0119, zreszt\u0105 bez wi\u0119kszego sensu, poniewa\u017c, jak to bywa zawsze, najpierw podpalono auta z zagraniczn\u0105 rejestracj\u0105 i z parkingu przyhotelowego bucha\u0142y p\u0142omienie oraz chmury dymu; Mauvin z AFP, kt\u00f3ry znalaz\u0142 si\u0119 obok mnie, zaciera\u0142 r\u0119ce z zadowolenia, \u017ce przyjecha\u0142 samochodem wynaj\u0119tym u Hertza; tote\u017c widok ognia, w jakim skwiercza\u0142 jego dodge, przyprawia\u0142 go o wybuchy \u015bmiechu, czego nie mo\u017cna by\u0142o powiedzie\u0107 o wi\u0119kszo\u015bci ameryka\u0144skich dziennikarzy.",
    "Zauwa\u017cy\u0142em ludzi usi\u0142uj\u0105cych gasi\u0107 p\u0142on\u0105ce auta, byli to przewa\u017cnie jacy\u015b ubogo odziani staruszkowie, nosz\u0105cy wod\u0119 kube\u0142kami z pobliskiej fontanny.",
    "Ju\u017c to mog\u0142o da\u0107 nieco do my\u015blenia.",
    "W dali, u wylot\u00f3w Avenida del Salvation i del Resurrection, b\u0142yszcza\u0142y niewyra\u017anie kaski policyjne; zreszt\u0105 plac przed hotelem, jak i okalaj\u0105ce go trawniki z masywnopiennymi palmami by\u0142y w tej chwili puste.",
    "Staruszkowie schryp\u0142ymi g\u0142osami zagrzewali si\u0119 do akcji ratowniczej, cho\u0107 wiek podcina\u0142 im sterane nogi; taka ofiarno\u015b\u0107 wyda\u0142a mi si\u0119 wprost zdumiewaj\u0105ca, a\u017c nagle wspomnia\u0142em ranne prze\u017cycia i od razu podzieli\u0142em si\u0119 mymi podejrzeniami z Mauvinem.",
    "Grzechot broni maszynowej, zag\u0142uszany basowymi wybuchami, utrudnia\u0142 porozumienie; na bystrej twarzy Francuza malowa\u0142a si\u0119 przez chwil\u0119 kompletna dezorientacja, a\u017c nagle b\u0142ysk pojawi\u0142 si\u0119 w jego oku.",
    "\u2014 A! \u2014 rykn\u0105\u0142, przekrzykuj\u0105c zgie\u0142k.",
    "\u2014 Woda!",
    "Woda wodoci\u0105gowa, co?",
    "Wielki Bo\u017ce,",
    "po raz pierwszy w historii... k r y p \u2014 tochemokracja! \u2014 z tymi s\u0142owami, jak \u017cgni\u0119ty, pogna\u0142 do hotelu.",
    "Oczywi\u015bcie, aby zaj\u0105\u0107 miejsce przy telefonie; i tak dziwne by\u0142o, \u017ce \u0142\u0105czno\u015b\u0107 jeszcze dzia\u0142a.\n\n",
    "Gdy tak sta\u0142em na podje\u017adzie, przy\u0142\u0105czy\u0142 si\u0119 do mnie profesor Trottelreiner ze szwajcarskiej grupy futurologicznej, i wtedy zasz\u0142o to, co w\u0142a\u015bciwie ju\u017c od dawna powinno by\u0142o zaj\u015b\u0107: rozwini\u0119ty kordon policjant\u00f3w w czarnych he\u0142mach, czarnych tarczach napier\u015bnych, maskach gazowych, z broni\u0105 w r\u0119ku, j\u0105\u0142 otacza\u0107 ca\u0142y kompleks Hiltona, aby stawi\u0107 czo\u0142a t\u0142umowi, kt\u00f3ry w\u0142a\u015bnie wynurzy\u0142 si\u0119 z parku oddzielaj\u0105cego nas od zabudowa\u0144 teatru miejskiego.",
    "Oddzia\u0142y specjalne z wielk\u0105 wpraw\u0105 ustawia\u0142y miotacze granat\u00f3w i pierwsze ich salwy skierowano w t\u0142um; eksplozje by\u0142y dziwnie s\u0142abe, wyzwala\u0142y za to ca\u0142e chmury bia\u0142awego dymu; zrazu pomy\u015bla\u0142em, \u017ce to gaz \u0142zawi\u0105cy, lecz t\u0142um, zamiast ucieka\u0107 czy zareagowa\u0107 pe\u0142n\u0105 w\u015bciek\u0142o\u015bci wrzaw\u0105, j\u0105\u0142 si\u0119 wyra\u017anie garn\u0105\u0107 do owych mglistych opar\u00f3w; krzyki \u015bcich\u0142y szybko, zamiast nich za\u015b pos\u0142ysza\u0142em jakby litanijne czy modlitewne pienia.",
    "Dziennikarze, miotaj\u0105cy si\u0119 z kamerami i magnetofonami mi\u0119dzy kordonem a wej\u015bciem hotelowym, w g\u0142ow\u0119 zachodzili, co te\u017c to by\u0107 mo\u017ce, aleja si\u0119 ju\u017c domy\u015bla\u0142em: najwyra\u017aniej policja zastosowa\u0142a \u015brodki chemicznego dobruchania w formie aerozolowej.",
    "Lecz od Avenida del... \u2014 ju\u017c nie pami\u0119tam co \u2014 wysz\u0142a inna kolumna, kt\u00f3rej si\u0119 te granaty jako\u015b nie chcia\u0142y ima\u0107, a mo\u017ce to tylko tak wygl\u0105da\u0142o; m\u00f3wiono p\u00f3\u017aniej, \u017ce kolumna ta sz\u0142a dalej, aby si\u0119 zbrata\u0107 z policj\u0105, nie za\u015b rozerwa\u0107 j\u0105 na sztuki, lecz kt\u00f3\u017c m\u00f3g\u0142 dochodzi\u0107 tak subtelnych dystynkcji w panuj\u0105cym chaosie?",
    "Granatniki przem\u00f3wi\u0142y salwami, po nich odezwa\u0142y si\u0119 najpierw z charakterystycznym szumem i syczeniem armatki wodne, wreszcie rozleg\u0142y si\u0119 serie maszynowej broni i w jednej chwili powietrze zagra\u0142o pianiem pocisk\u00f3w.",
    "Tu ju\u017c nie by\u0142o \u017cart\u00f3w; pad\u0142em za betonowym murkiem podjazdu niczym za brustwer\u0105 okopu, mi\u0119dzy Stantorem a Haynesem z \u201eWashington Post\u201d; w paru s\u0142owach u\u015bwiadomi\u0142em ich, oni za\u015b, oburzywszy si\u0119 na mnie zrazu za to, \u017ce jako pierwszemu zdradzi\u0142em tak nag\u0142\u00f3wkowy sekret reporterowi a AFP, poczo\u0142gali si\u0119 biegiem do hotelu, lecz niebawem wr\u00f3cili z zawiedzionymi minami: \u0142\u0105czno\u015bci ju\u017c nie by\u0142o.",
    "Stantor dopad\u0142 jednak oficera, kt\u00f3ry kierowa\u0142 obron\u0105 hotelu, i od niego dowiedzia\u0142 si\u0119, \u017ce za chwil\u0119 nadlec\u0105 samoloty za\u0142adowane b e m b a m i , to jest Bombami Mi\u0142o\u015bci Bli\u017aniego (B MB); jako\u017c kazano nam opu\u015bci\u0107 plac, wszyscy za\u015b policjanci co do jednego na\u0142o\u017cyli maski gazowe ze specjalnymi poch\u0142aniaczami.",
    "I nam te\u017c j e rozdano.\n\n",
    "Profesor Trottelreiner, kt\u00f3ry, jak chcia\u0142 przypadek, jest specjalist\u0105 w\u0142a\u015bnie w zakresie farmakologii psychotropowej , ostrzeg\u0142 mnie, \u017cebym si\u0119 mask\u0105 gazow\u0105 w \u017cadnym wypadku nie pos\u0142ugiwa\u0142, poniewa\u017c przestaje ona dzia\u0142a\u0107 ochronnie przy wi\u0119kszych st\u0119\u017ceniach aerozolu; powstaje wtedy zjawisko tak zwanego przeskoku przez poch\u0142aniacz i w jednym momencie mo\u017cna w\u00f3wczas \u0142ykn\u0105\u0107 dawk\u0119 wi\u0119ksz\u0105, ni\u017c gdyby si\u0119 zwyczajnie oddycha\u0142o otaczaj\u0105cym powietrzem.",
    "Na moje pytania odpowiedzia\u0142, \u017ce jedynym zbawiennym \u015brodkiem jest aparat tlenowy; poszli\u015bmy wi\u0119c do hotelowej recepcji i znalaz\u0142szy jeszcze ostatniego pracownika na posterunku, odszukali\u015bmy za jego wskazaniami pomieszczenia przeciwpo\u017carowe, gdzie istotnie nie brakowa\u0142o aparat\u00f3w tlenowych systemu Draegera z zamkni\u0119tym kr\u0105\u017ceniem.",
    "Tak zabezpieczeni, wr\u00f3cili\u015bmy z profesorem na ulic\u0119 w momencie, gdy przera\u017aliwy gwizd rozcinanego powietrza zwiastowa\u0142 nalot pierwszych samolot\u00f3w.",
    "Jak wiadomo, Hilton zosta\u0142 omy\u0142kowo zbombardowany w par\u0119 chwil po rozpocz\u0119ciu powietrznego uderzenia; jego skutki okaza\u0142y si\u0119 straszne.",
    "B e m b y trafi\u0142y co prawda tylko to odleg\u0142e skrzyd\u0142o ni\u017cszej cz\u0119\u015bci zabudowa\u0144, w kt\u00f3rym na wynaj\u0119tych stoiskach znajdowa\u0142a si\u0119 wystawa urz\u0105dzona przez Zjednoczenie Wydawc\u00f3w Wyzwolonej Literatury, tak \u017ce z go\u015bci hotelowych na razie nikt nie poni\u00f3s\u0142 szwanku, lecz za to paskudnie dosta\u0142o si\u0119 strzeg\u0105cej nas policji.",
    "Po minucie paroksyzmy mi\u0142o\u015bci bli\u017aniego przybra\u0142y w jej szeregach charakter masowy.",
    "Na moich oczach policjanci, zdar\u0142szy maski z twarzy, zalewaj\u0105c si\u0119 gor\u0105cymi \u0142zami skruchy, na kolanach b\u0142agali demonstrant\u00f3w o wybaczenie, wtykali im si\u0142\u0105 swe solidne pa\u0142ki, dopraszaj\u0105c si\u0119 mo\u017cliwie t\u0119giego bicia, a po dalszym bombardowaniu, kiedy st\u0119\u017cenie aerozolu wzros\u0142o jeszcze bardziej, rzucali si\u0119 jeden przez drugiego, aby pie\u015bci\u0107 i mi\u0142owa\u0107 ka\u017cdego, kto si\u0119 tylko nawin\u0105\u0142.",
    "Przebieg wypadk\u00f3w uda\u0142o si\u0119 zrekonstruowa\u0107, a i to jedynie cz\u0119\u015bciowo, w szereg tygodni po ca\u0142ej tej tragedii.",
    "Rz\u0105d postanowi\u0142 z rana zd\u0142awi\u0107 w zarodku szykuj\u0105cy si\u0119 zamach stanu, wprowadzaj\u0105c do wie\u017cy ci\u015bnie\u0144 oko\u0142o 700 kilogram\u00f3w dwu\u0142agodku dobruchanu oraz superkaresyny z felicytolem; odci\u0119to zapobiegawczo dop\u0142yw wody do koszar policyjnych i wojskowych, lecz dla braku rzeczoznawc\u00f3w akcja ta musia\u0142a spali\u0107 na panewce: nie uwzgl\u0119dniono ani zjawiska przeskok\u00f3w aerozoli przez filtry masek, ani tym bardziej tego, \u017ce rozmaite grupy spo\u0142eczne wybitnie niejednakowym sposobem korzystaj\u0105 z wody pitnej.\n\n",
    "Konwersja policji zaskoczy\u0142a tedy czynniki rz\u0105dowe tym okrutniej, \u017ce, jak mi wyja\u015bni\u0142 Trottelreiner, dzia\u0142anie benignator\u00f3w jest tym pot\u0119\u017cniejsze, w im s\u0142abszym stopniu poddany im cz\u0142owiek podlega\u0142 dot\u0105d naturalnym, przyrodzonym impulsom \u017cyczliwo\u015bci i dobra.",
    "To wyja\u015bnia fakt, \u017ce kiedy dwa samoloty nast\u0119pnej fali zbombardowa\u0142y siedzib\u0119 rz\u0105du, wielu najwy\u017cszych funkcjonariuszy policyjnych oraz wojskowych pope\u0142ni\u0142o samob\u00f3jstwa, nie mog\u0105c wytrzyma\u0107 okropnych wyrzut\u00f3w sumienia w zwi\u0105zku z uprawian\u0105 dot\u0105d polityk\u0105.",
    "Gdy jeszcze doda\u0107, \u017ce sam genera\u0142 Diaz, nim sko\u0144czy\u0142 ze sob\u0105 wystrza\u0142em rewolwerowym, kaza\u0142 otworzy\u0107 bramy wi\u0119zie\u0144 i wypu\u015bci\u0107 wszystkich politycznych wi\u0119\u017ani\u00f3w, \u0142atwiej mo\u017cna zrozumie\u0107 wyj\u0105tkowe nasilenie walk, do jakich dosz\u0142o w ci\u0105gu nocy.",
    "Oddalone od miasta bazy lotnicze by\u0142y wszak nie tkni\u0119te, a oficerowie ich mieli swe rozkazy, kt\u00f3rych trzymali si\u0119 do ostatka; obserwatorzy za\u015b wojskowi i policyjni w swoich hermetycznych bunkrach, widz\u0105c, co si\u0119 dzieje, uciekli si\u0119 wreszcie do ostateczno\u015bci, kt\u00f3ra ca\u0142e Nounas pogr\u0105\u017cy\u0142a w szale uczuciowego pomieszania.",
    "O wszystkim tym nie mieli\u015bmy naturalnie w Hiltonie poj\u0119cia.",
    "Dochodzi\u0142a jedenasta w nocy, gdy na scenie wojennego teatru, jaki stanowi\u0142 teraz plac razem z otaczaj\u0105cymi go parkami palmowymi, zjawi\u0142y si\u0119 pierwsze pancerne jednostki armii; musia\u0142y zd\u0142awi\u0107 mi\u0142o\u015b\u0107 bli\u017aniego, jak\u0105 okazywa\u0142a policja, i uczyni\u0142y to, nie szcz\u0119dz\u0105c krwi.",
    "Biedny Alphonse Mauvin sta\u0142 o krok od miejsca, w kt\u00f3rym wybuch\u0142 granat udobruchuj\u0105cy; si\u0142a eksplozji oderwa\u0142a mu palce lewej r\u0119ki i lewe ucho, on jednak zapewnia\u0142 mnie, \u017ce ta r\u0119ka od dawna by\u0142a mu na nic, o uchu szkoda w og\u00f3le m\u00f3wi\u0107, a gdybym tylko chcia\u0142, zaraz mi ofiaruje drugie; wydoby\u0142 nawet z kieszeni scyzoryk, alem mu go odebra\u0142 \u0142agodnie i zaprowadzi\u0142em go do zaimprowizowanego punktu opatrunkowego, gdzie si\u0119 nim zaj\u0119\u0142y sekretarki wyzwolonych wydawc\u00f3w, wszystkie zreszt\u0105 \u0142kaj\u0105ce jak bobry wskutek chemicznego nawr\u00f3cenia; ma\u0142o, \u017ce si\u0119 poubiera\u0142y, ale chodzi\u0142y nawet z zaimprowizowanymi czarczafami na twarzach, by nie kusi\u0107 nikogo do grzechu; niekt\u00f3re, co mocniej wzi\u0119te, poobcina\u0142y sobie w\u0142osy do samej sk\u00f3ry \u2014 nieszcz\u0119sne istoty.",
    "Wracaj\u0105c z sali opatrunkowej, mia\u0142em fatalnego pecha natkn\u0105\u0107 si\u0119 na grup\u0119 wydawc\u00f3w.",
    "Nie pozna\u0142em ich zrazu; poodziewali si\u0119 w jakie\u015b stare jutowe worki, poprzepasywali sznurami, kt\u00f3re s\u0142u\u017cy\u0142y im te\u017c do biczowania, i krzycz\u0105c zmi\u0142owania jeden przez drugiego, pokl\u0119kali przede mn\u0105, b\u0142agaj\u0105c, bym zechcia\u0142 nale\u017cycie wysmaga\u0107 ich za deprawowanie spo\u0142ecze\u0144stwa.",
    "Jakie\u017c by\u0142o moje zdumienie, kiedy przyjrzawszy si\u0119 im dok\u0142adniej, rozpozna\u0142em w tych flagellantach wszystkich pracownik\u00f3w \u201ePlayboya\u201d wraz z redaktorem naczelnym!",
    "Ten ostatni zreszt\u0105 nie da\u0142 mi si\u0119 wymkn\u0105\u0107, tak mu dopieka\u0142o sumienie.",
    "B\u0142agali mnie, pojmuj\u0105c, \u017ce dzi\u0119ki aparatowi tlenowemu tylko ja jeden mog\u0119 im skrzywi\u0107 w\u0142os na g\u0142owie; wreszcie, wbrew woli, zgodzi\u0142em si\u0119 dla \u015bwi\u0119tego spokoju spe\u0142ni\u0107 ich pro\u015bby.",
    "R\u0119ka mi zemdla\u0142a, duszno mi si\u0119 zrobi\u0142o w masce tlenowej, obawia\u0142em si\u0119, \u017ce nie znajd\u0119 innej, pe\u0142nej butli, gdy ta mi si\u0119 sko\u0144czy, ale oni, ustawiwszy si\u0119 w d\u0142ugi ogonek, nie mogli si\u0119 doczeka\u0107 swej kolei.",
    "Aby si\u0119 od nich odczepi\u0107, kaza\u0142em im wreszcie pozbiera\u0107 wszystkie te olbrzymie plansze barwne, kt\u00f3re wybuch b e m b y w bocznym skrzydle Hiltona rozrzuci\u0142 po ca\u0142ym hallu, tak \u017ce wygl\u0105da\u0142o w nim niczym w Sodomie i Gomorze razem wzi\u0119tych; na moje polecenie wznie\u015bli z owych papierzysk ogromny stos przed wej\u015bciem i podpalili go.",
    "Niestety, artyleria stacjonuj\u0105ca w parku wzi\u0119\u0142a p\u0142on\u0105cy stos za jak\u0105\u015b sygnalizacj\u0119 i skoncentrowa\u0142a na nas ogie\u0144.",
    "Czmychn\u0105\u0142em jak niepyszny, po to tylko, by w suterenie dosta\u0107 si\u0119 w r\u0119ce pana Harveya Simwortha, pisarza, kt\u00f3ry wpad\u0142 na pomys\u0142 przerabiania bajek dziecinnych na utwory pornograficzne (to on napisa\u0142 D\u0142ugi Czerwony Kapturek jako te\u017c Ali Bab\u0119 i czterdziestu zbocze\u0144c\u00f3w), potem za\u015b zbi\u0142 maj\u0105tek na przeinaczaniu klasyki \u015bwiatowej; stosowa\u0142 prosty chwyt dope\u0142niania tytu\u0142u ka\u017cdego dzie\u0142a przydawk\u0105 \u201e\u017cycie p\u0142ciowe\u201d (np. \u2014 \u201ekrasnoludk\u00f3w z sierotk\u0105 Marysi\u0105\u201d, , Jasia z Ma\u0142gosi\u0105\u201d, \u201eAladyna z lamp\u0105\u201d, \u201eAlicji w krainie czar\u00f3w\u201d, \u201eGuliwera\u201d itd., bez ko\u0144ca).",
    "Darmo mu si\u0119 wymawia\u0142em, \u017ce ju\u017c r\u0119k\u0105 nie mog\u0119 ruszy\u0107.",
    "Wobec tego \u2014 krzycza\u0142, \u0142kaj\u0105c \u2014 musz\u0119 go przynajmniej skopa\u0107.",
    "C\u00f3\u017c by\u0142o robi\u0107 \u2014 uleg\u0142em raz jeszcze.",
    "Po tych przej\u015bciach by\u0142em tak wyczerpany fizycznie, \u017ce ledwo dotar\u0142em do pomieszcze\u0144 przeciwpo\u017carowych, gdzie na szcz\u0119\u015bcie znalaz\u0142em jeszcze par\u0119 nie tkni\u0119tych tlenowych butli.",
    "Siedzia\u0142 tam, na zwini\u0119tym hydrancie, prof. Trottelreiner, zatopiony w lekturze referat\u00f3w futurologicznych, wielce rad z tego, \u017ce znalaz\u0142 wreszcie chwil\u0119 czasu w swej karierze zawodowego obje\u017cd\u017cacza kongres\u00f3w.",
    "Tymczasem b e m b a r d o w a n i e trwa\u0142o w najlepsze.",
    "Profesor Trottelreiner radzi\u0142 stosowa\u0107 w ci\u0119\u017ckich wypadkach pora\u017cenia mi\u0142o\u015bci\u0105 (okropny by\u0142 zw\u0142aszcza napad \u017cyczliwo\u015bci powszechnej, przebiegaj\u0105cy z pieszczotliwymi drgawkami) kataplazmy oraz du\u017ce dawki rycyny na przemian z p\u0142ukaniem \u017co\u0142\u0105dka.\n\n",
    "W o\u015brodku prasowym Stantor, Wooley z \u201eHeralda\u201d, Sharkey i Kiintze, fotoreporter pracuj\u0105cy chwilowo dla \u201eParis Match\u201d, grali z maskami na twarzach w karty, bo dla braku \u0142\u0105czno\u015bci nie mieli nic lepszego do roboty.",
    "Gdym zacz\u0105\u0142 im kibicowa\u0107, przybieg\u0142 Jo Missinger, senior dziennikarstwa ameryka\u0144skiego, wo\u0142aj\u0105c, \u017ce policji rozdano pastylki furyasolu, aby przeciwdzia\u0142a\u0107 benignatorom.",
    "Nie trzeba nam by\u0142o tego dwa razy powtarza\u0107; pognali\u015bmy do piwnic, niebawem wyja\u015bni\u0142o si\u0119 jednak, \u017ce pog\u0142oska by\u0142a fa\u0142szywa.",
    "Wyszli\u015bmy wi\u0119c przed hotel; melancholijnie stwierdzi\u0142em, \u017ce brakuje mu wy\u017cszych kilkudziesi\u0119ciu pi\u0119ter; lawina gruzu poch\u0142on\u0119\u0142a m\u00f3j apartament ze wszystkim, co si\u0119 tam znajdowa\u0142o.",
    "\u0141una ogarn\u0119\u0142a trzy czwarte nieba.",
    "Barczysty policjant w he\u0142mie gna\u0142 za jakim\u015b wyrostkiem krzycz\u0105c: \u2014 St\u00f3j, dla boga, st\u00f3j, przecie\u017c ja ci\u0119 kocha m ! \u2014 lecz tamten pu\u015bci\u0142 te zapewnienia mimo uszu.",
    "Jako\u015b ucich\u0142o, a dziennikarzy korci\u0142a zawodowa ciekawo\u015b\u0107, ruszyli\u015bmy wi\u0119c ostro\u017cnie w stron\u0119 parku; odbywa\u0142y si\u0119 w nim, ze znacznym udzia\u0142em tajnej policji, msze czarne, bia\u0142e, r\u00f3\u017cowe i mieszane.",
    "Obok sta\u0142 olbrzymi t\u0142um ludzi p\u0142acz\u0105cych jak bobry; trzymali nad g\u0142owami tablic\u0119 z ogromnym napisem: L\u017bYJCIE NAS, MY\u015aMY PROWOKATORZY!",
    "S\u0105dz\u0105c pod\u0142ug ci\u017cby tych nawr\u00f3conych Judasz\u00f3w, wydatki rz\u0105dowe na ich etaty musia\u0142y by\u0107 spore i wp\u0142yn\u0119\u0142y ujemnie na sytuacj\u0119 ekonomiczn\u0105 Costaricany.",
    "Wr\u00f3ciwszy do Hiltona, ujrzeli\u015bmy przed nim inny t\u0142um.",
    "Wilczury policyjne, przedzierzgn\u0105wszy si\u0119 w psy z G\u00f3ry \u015awi\u0119tego Bernarda, wynosi\u0142y z hotelowego baru najdro\u017csze trunki i rozdawa\u0142y je wszystkim bez wyboru; w samym za\u015b barze, przemieszawszy si\u0119, policjanci i kontestatorzy \u015bpiewali na przemian pie\u015bni wywrotowe i zachowawcze.",
    "Zajrza\u0142em do piwnicy, lecz sceny nawr\u00f3ce\u0144, dopieszcze\u0144, pokaja\u0144 i umi\u0142owa\u0144, kt\u00f3re tam zobaczy\u0142em, tak mnie zniesmaczy\u0142y, \u017ce uda\u0142em si\u0119 do pomieszcze\u0144 przeciwpo\u017carowych, gdzie, jak wiedzia\u0142em, siedzia\u0142 prof. Trottelreiner.",
    "I on, ku memu zdziwieniu, dobra\u0142 sobie trzech partner\u00f3w, z kt\u00f3rymi gra\u0142 w bryd\u017ca.",
    "Docent Ouetzalcoatl zagra\u0142 spod atutowego asa, co tak rozgniewa\u0142o Trottelreinera, \u017ce wsta\u0142 od sto\u0142u; gdym go z innymi uspokaja\u0142, przez drzwi wsadzi\u0142 g\u0142ow\u0119 Sharkey, by powiedzie\u0107 nam, \u017ce z\u0142apa\u0142 na tranzystorze przemow\u0119 genera\u0142a Aquillo: zapowiedzia\u0142 on krwawe zd\u0142awienie rokoszu konwencjonalnym bombardowaniem miasta.",
    "Po kr\u00f3tkiej naradzie zdecydowali\u015bmy wycofa\u0107 si\u0119 do najni\u017cszej kondygnacji Hiltona, to jest kanalizacyjnej, umieszczonej pod schronami.",
    "Poniewa\u017c kuchnia hotelowa leg\u0142a w gruzach, nie by\u0142o co je\u015b\u0107; zg\u0142odniali kontestatorzy, filumeni\u015bci i wydawcy zapychali si\u0119 czekoladowymi pastylkami, od\u017cywkami i galaretkami wzmacniaj\u0105cymi potencj\u0119, kt\u00f3re znale\u017ali w opustosza\u0142ym centro erotic o , zajmuj\u0105cym naro\u017cnik hotelowego skrzyd\u0142a; widzia\u0142em, jak mienili si\u0119 na twarzach, gdy podniecaj\u0105ce afrodyzjaki i lubczyki miesza\u0142y si\u0119 w ich \u017cy\u0142ach z benignatorami; strach by\u0142o pomy\u015ble\u0107, do czego ta chemiczna eskalacja doprowadzi.",
    "Widzia\u0142em bratanie si\u0119 futurolog\u00f3w z india\u0144skimi pucybutami, tajnych agent\u00f3w w obj\u0119ciach s\u0142u\u017cby hotelowej , fratemizacj\u0119 ogromnych t\u0142ustych szczur\u00f3w z kotami \u2014 nadto wszystkich bez r\u00f3\u017cnicy liza\u0142y psy policyjne.",
    "Nasza powolna w\u0119dr\u00f3wka \u2014 musieli\u015bmy bowiem przebija\u0107 si\u0119 z trudem przez ci\u017cb\u0119 \u2014 da\u0142a mi si\u0119 we znaki, zw\u0142aszcza \u017ce nios\u0142em, zamykaj\u0105c poch\u00f3d, po\u0142ow\u0119 zapasu butli tlenowych.",
    "G\u0142askany, ca\u0142owany po r\u0119kach i nogach, adorowany, dusz\u0105c si\u0119 od u\u015bcisk\u00f3w i pieszczot, uparcie brn\u0105\u0142em przed siebie, a\u017c pos\u0142ysza\u0142em okrzyk triumfu Stantora: znalaz\u0142 wej\u015bcie do kana\u0142u!",
    "Ostatnim zrywem si\u0142 pod\u017awign\u0119li\u015bmy ci\u0119\u017ck\u0105 klap\u0119 i po kolei j\u0119li\u015bmy si\u0119 opuszcza\u0107 do betonowej studzienki.",
    "Podpieraj\u0105c profesora Trottelreinera, kt\u00f3remu noga omsk\u0142a si\u0119 na szczeblu \u017celaznej drabinki, spyta\u0142em go, czy tak sobie wyobra\u017ca\u0142 ten kongres.",
    "Zamiast odpowiedzi, usi\u0142owa\u0142 poca\u0142owa\u0107 mnie w r\u0119k\u0119, co od razu wzbudzi\u0142o moje podejrzenia, jako\u017c okaza\u0142o si\u0119, \u017ce wskutek przekrzywienia maski \u0142ykn\u0105\u0142 nieco zad\u017cumionego dobroci\u0105 powietrza.",
    "Zastosowali\u015bmy natychmiast m\u0119ki, oddychanie czystym tlenem i czytanie na g\u0142os referatu Hayakawy \u2014 to by\u0142a my\u015bl Howlera.",
    "Odzyskawszy przytomno\u015b\u0107, co udokumentowa\u0142 se\u0144\u0105 soczystych przekle\u0144stw, profesor kontynuowa\u0142 marsz wraz z nami.",
    "Niebawem ukaza\u0142y si\u0119 w md\u0142ym \u015bwietle latarki oleiste plamy na czarnej powierzchni kana\u0142u; widok ten przyj\u0119li\u015bmy z najwy\u017csz\u0105 rado\u015bci\u0105, jako \u017ce obecnie od powierzchni bombardowanego miasta oddziela\u0142o nas dziesi\u0119\u0107 metr\u00f3w ziemi.",
    "Jakie\u017c by\u0142o nasze zdumienie, gdy okaza\u0142o si\u0119, \u017ce o tym azylu pomy\u015bla\u0142 ju\u017c kto\u015b przed nami.",
    "Na betonowym progu siedzia\u0142a w komplecie dyrekcja Hiltona; przezorni mena\u017cerowie zaopatrzyli si\u0119 w plastykowe nadymane fotele z basenu hotelowego, radia, bateri\u0119 whisky, schweppesa i ca\u0142y zimny bufet.",
    "Poniewa\u017c i oni u\u017cywali aparat\u00f3w tlenowych, nie by\u0142o nawet mowy o tym, by chcieli si\u0119 z nami czymkolwiek podzieli\u0107.",
    "Przybrali\u015bmy jednak gro\u017an\u0105 postaw\u0119, a \u017ce mieli\u015bmy liczebn\u0105 przewag\u0119, uda\u0142o si\u0119 nam ich przekona\u0107.",
    "W z lekka wymuszonej zgodzie wzi\u0119li\u015bmy si\u0119 do pa\u0142aszowania homar\u00f3w; tym nie przewidzianym przez program posi\u0142kiem zako\u0144czy\u0142 si\u0119 pierwszy dzie\u0144 zjazdu futurologicznego.\n\n\n\n",
    "Znu\u017ceni przej\u015bciami burzliwego dnia j\u0119li\u015bmy si\u0119 sposobi\u0107 do noclegu w okoliczno\u015bciach bardziej ni\u017c sparta\u0144skich, zwa\u017cywszy, \u017ce przychodzi\u0142o u\u0142o\u017cy\u0107 si\u0119 do snu na w\u0105skim chodniku betonowym, nosz\u0105cym \u015blady kanalizacyjnego przeznaczenia.",
    "Tote\u017c jako pierwszy powsta\u0142 problem sprawiedliwego rozdzia\u0142u nadymanych foteli, w kt\u00f3re zaopatrzy\u0142a si\u0119 przezorna dyrekcja Hiltona.",
    "Foteli by\u0142o sze\u015b\u0107, dla dwunastu os\u00f3b, bo sze\u015bcioosobowy zarz\u0105d hotelu godzi\u0142 si\u0119 udost\u0119pni\u0107 te legowiska, na prawach wsp\u00f3lnoty, sekretarkom; tymczasem nas, kt\u00f3rzy\u015bmy zeszli do kana\u0142u pod przewodem Stantora, by\u0142o dwudziestu, w tym grupa futurologiczna profesor\u00f3w Dringenbauma, Hazeltona i Trottelreinera, grupa dziennikarzy i sprawozdawc\u00f3w telewizji CBS, z dokooptowanymi po drodze dwiema osobami, a mianowicie nie znanym nikomu krzepkim m\u0119\u017cczyzn\u0105 w sk\u00f3rzanej kurtce i bryczesach oraz ma\u0142\u0105 Jo Collins, osobist\u0105 wsp\u00f3\u0142pracownic\u0105 redaktora \u201ePlayboya\u201d; Stantor zamierza\u0142 wykorzysta\u0107 jej chemiczne nawr\u00f3cenie i ju\u017c po drodze zmawia\u0142 si\u0119 z ni\u0105, jak s\u0142ysza\u0142em, o prawo pierwodruku jej wspomnie\u0144.",
    "Przy sze\u015bciu fotelach i trzydziestu siedmiu reflektantach sytuacja natychmiast si\u0119 zaogni\u0142a.",
    "Stali\u015bmy po obu stronach tych po\u017c\u0105danych legowisk, patrz\u0105c na siebie spode \u0142ba, do czego zreszt\u0105 zmusza\u0142y maski tlenowe.",
    "Kto\u015b zaproponowa\u0142, \u017ceby na dany znak wszyscy zdj\u0119li te maski; w samej rzeczy jasne by\u0142o, \u017ce, opanowani w\u00f3wczas altruizmem, zlikwidujemy w ten spos\u00f3b przedmiot sporu.",
    "Mimo to nikt si\u0119 nie kwapi\u0142 do realizacji projektu.",
    "Po d\u0142ugich swarach dosz\u0142o wreszcie do kompromisu \u2014 zgodzili\u015bmy si\u0119 na losowanie i trzygodzinny sen pokolejny; za losy pos\u0142u\u017cy\u0142y kupony owych pi\u0119knych kopulacyjnych ksi\u0105\u017ceczek, jakie niekt\u00f3rzy z nas mieli jeszcze przy sobie.",
    "Tak si\u0119 z\u0142o\u017cy\u0142o, \u017ce przysz\u0142o mi spa\u0107 w pierwszej zmianie, razem z profesorem Trottelreinerem, bardziej chudym, a nawet ko\u015bcistym, ni\u017cbym sobie m\u00f3g\u0142 tego \u017cyczy\u0107, skoro dzielili\u015bmy \u0142o\u017ce (a raczej fotel).",
    "Nasi nast\u0119pcy w kolejce zbudzili nas brutalnie i gdy uk\u0142adali si\u0119 na wygrzanych legowiskach, przykucn\u0119li\u015bmy nad brzegiem kana\u0142u, niespokojnie sprawdzaj\u0105c stan ci\u015bnienia w butlach tlenowych.",
    "By\u0142o ju\u017c jasne, \u017ce tlen sko\u0144czy si\u0119 za kilka godzin; perspektywa zniewolenia dobroci\u0105 zdawa\u0142a si\u0119 nieunikniona i nastraja\u0142a wszystkich ponuro.",
    "Wiedz\u0105c o tym, \u017ce zakosztowa\u0142em ju\u017c owego b\u0142ogostanu, towarzysze wypytywali mnie skwapliwie o wra\u017cenia.",
    "Zapewnia\u0142em ich, \u017ce nie jest to takie z\u0142e; m\u00f3wi\u0142em jednak bez wi\u0119kszego przekonania.",
    "Morzy\u0142a nas senno\u015b\u0107; \u017ceby nie powpada\u0107 do kana\u0142u, przywi\u0105zali\u015bmy si\u0119, czym kto m\u00f3g\u0142, do \u017celaznej drabinki pod klap\u0105.",
    "Z niespokojnej drzemki wyrwa\u0142 mnie odg\u0142os wybuchu silniejszego ni\u017c wszystkie dot\u0105d; rozejrza\u0142em si\u0119 w panuj\u0105cym p\u00f3\u0142mroku, bo przez oszcz\u0119dno\u015b\u0107 wszystkie latarki pr\u00f3cz jednej zgaszono.",
    "Na brzeg kana\u0142u w\u0142azi\u0142y wielkie, grube szczury.",
    "By\u0142o to o tyle dziwne, \u017ce sz\u0142y g\u0119siego i na tylnych \u0142apach; uszczypn\u0105\u0142em si\u0119, ale to nie by\u0142 sen.",
    "Zbudzi\u0142em profesora Trottelreinera i pokaza\u0142em mu \u00f3w fenomen; nie wiedzia\u0142, co o nim my\u015ble\u0107.",
    "Szczury chodzi\u0142y parami, nie zwracaj\u0105c na nas najmniejszej uwagi; w ka\u017cdym razie nie bra\u0142y si\u0119 do lizania nas, co stanowi\u0142o ju\u017c pod\u0142ug profesora dobry znak; najprawdopodobniej powietrze by\u0142o czyste.",
    "Ostro\u017cnie zdj\u0119li\u015bmy maski.",
    "Obaj reporterzy po mojej prawicy spali w najlepsze; szczury wci\u0105\u017c spacerowa\u0142y na dw\u00f3ch nogach, my za\u015b z profesorem zacz\u0119li\u015bmy kicha\u0107, bo tak zakr\u0119ci\u0142o nam w nosie; s\u0105dzi\u0142em zrazu, \u017ce to skutek kana\u0142owych zapach\u00f3w \u2014 dop\u00f3ki nie spostrzeg\u0142em pierwszych korzonk\u00f3w.",
    "Schyli\u0142em si\u0119 nad w\u0142asnymi nogami.",
    "Nie by\u0142o mowy o pomy\u0142ce.",
    "Wypuszcza\u0142em korzenie, mniej wi\u0119cej od kolan, wy\u017cej natomiast zazieleni\u0142em si\u0119.",
    "Teraz puszcza\u0142em ju\u017c p\u0105ki nawet r\u0119kami.",
    "Otwiera\u0142y si\u0119 szybko, ros\u0142y w oczach, nabrzmiewa\u0142y, bia\u0142awe co prawda, jak to zwykle bywa z ro\u015blinno\u015bci\u0105 w piwnicy; czu\u0142em, \u017ce jeszcze chwila, a zaczn\u0119 owocowa\u0107.",
    "Chcia\u0142em zapyta\u0107 Trottelreinera, jak to sobie t\u0142umaczy, ale musia\u0142em podnie\u015b\u0107 g\u0142os, tak szumia\u0142.",
    "\u015api\u0105cy te\u017c przypominali strzy\u017cony \u017cywop\u0142ot, obsypany liliowym i szkar\u0142atnym kwieciem.",
    "Szczury skuba\u0142y listki, g\u0142adzi\u0142y si\u0119 \u0142apkami po w\u0105sach i ros\u0142y.",
    "Pomy\u015bla\u0142em, \u017ce jeszcze troch\u0119, a mo\u017cna b\u0119dzie ich dosi\u0105\u015b\u0107; t\u0119skni\u0142em \u2014 jak to drzewo \u2014 do s\u0142o\u0144ca.",
    "Jakby z ogromnej odleg\u0142o\u015bci dosz\u0142y mnie miarowe grzmoty, co\u015b obsypywa\u0142o si\u0119, hucza\u0142o, echo sz\u0142o korytarzami, zacz\u0105\u0142em czerwienie\u0107, potem zaz\u0142oci\u0142em si\u0119, wreszcie sypn\u0105\u0142em li\u015b\u0107mi.",
    "Co, ju\u017c jesie\u0144 \u2014 zdziwi\u0142em si\u0119 \u2014 tak pr\u0119dko?\n\n",
    "Lecz je\u015bli tak, to ju\u017c odje\u017cd\u017ca\u0107 czas, wykorzeni\u0142em si\u0119 wi\u0119c i nastawi\u0142em dla pewno\u015bci ucha.",
    "Ani chybi \u2014 surmy gra\u0142y.",
    "Oku\u0142baczony szczur, okaz wyj\u0105tkowy nawet jak na wierzchowego, odwr\u00f3ci\u0142 g\u0142ow\u0119 i spojrza\u0142 na mnie spod obwis\u0142ych sko\u015bnie powiek smutnymi oczami profesora Trottelreinera.",
    "Zacuka\u0142em si\u0119 od nag\u0142ej w\u0105tpliwo\u015bci: je\u017celi to profesor przypominaj\u0105cy szczura, dosi\u0105\u015b\u0107 go nie uchodzi, ale je\u015bli tylko szczur podobny do profesora, nic to.",
    "Lecz surmy gra\u0142y.",
    "Skoczy\u0142em na\u0144 na oklep i wpad\u0142em do kana\u0142u.",
    "Dopiero ta wstr\u0119tna k\u0105piel otrze\u017awi\u0142a mnie.",
    "Trz\u0119s\u0105c si\u0119 z obrzydzenia i w\u015bciek\u0142o\u015bci wylaz\u0142em na chodnik.",
    "Szczury niech\u0119tnie zrobi\u0142y mi nieco miejsca.",
    "Dalej spacerowa\u0142y na dwu nogach.",
    "Ale\u017c to jasne \u2014 przemkn\u0119\u0142o mi \u2014 halucynogeny: gdy ja mia\u0142em si\u0119 za drzewo, czemu\u017c one nie mog\u0142y si\u0119 mie\u0107 za ludzi?",
    "Po omacku szuka\u0142em maski tlenowej, aby j\u0105 wdzia\u0107 czym pr\u0119dzej.",
    "Odnalezion\u0105 zacz\u0105\u0142em naci\u0105ga\u0107 na twarz, oddychaj\u0105c jednak niespokojnie, bo sk\u0105d wzi\u0105\u0107 pewno\u015b\u0107, czy to maska rzetelna, czy tylko jej przywidzenie?\n\n",
    "Wok\u00f3\u0142 mnie poja\u015bnia\u0142o nagle \u2014 podni\u00f3s\u0142szy g\u0142ow\u0119, ujrza\u0142em otwart\u0105 klap\u0119, a w niej sier\u017canta armii ameryka\u0144skiej, kt\u00f3ry wyci\u0105ga\u0142 do mnie r\u0119k\u0119.\n\n",
    "\u2014 Pr\u0119dzej! \u2014 zawo\u0142a\u0142.",
    "\u2014 Pr\u0119dzej!\n\n\u2014 Co, helikoptery przylecia\u0142y?! \u2014 zerwa\u0142em si\u0119 na r\u00f3wne nogi.\n\n",
    "\u2014 Na g\u00f3r\u0119, szybko! \u2014 wo\u0142a\u0142.\n\n",
    "Inni te\u017c si\u0119 ju\u017c podrywali.",
    "Wspi\u0105\u0142em si\u0119 po drabince.\n\n",
    "\u2014 Nareszcie! \u2014 dysza\u0142 pode mn\u0105 Stantor.",
    "Na g\u00f3rze by\u0142o jasno od po\u017caru.",
    "Rozejrza\u0142em si\u0119 \u2014 \u017cadnych helikopter\u00f3w, jedynie kilku \u017co\u0142nierzy w bojowych he\u0142mach, z podpinkami spadochroniarzy, podawa\u0142o nam jak\u0105\u015b uprz\u0105\u017c.\n\n",
    "\u2014 Co to jest? \u2014 spyta\u0142em zdziwiony.\n\n",
    "\u2014 Pr\u0119dzej, pr\u0119dzej! \u2014 wo\u0142a\u0142 sier\u017cant.",
    "\u017bo\u0142nierze zacz\u0119li mnie ku\u0142baczy\u0107.",
    "Halucynacja! \u2014 pomy\u015bla\u0142em.\n\n",
    "\u2014 Nic podobnego \u2014 rzek\u0142 sier\u017cant \u2014 to s\u0105 olstra skokowe, nasze indywidualne rakietki, zbiornik jest w tornistrze.",
    "Z\u0142ap si\u0119 pan za to \u2014 wetkn\u0105\u0142 mi w r\u0119k\u0119 jak\u0105\u015b d\u017awigni\u0119, gdy \u017co\u0142nierz, stoj\u0105cy za mymi plecami, doci\u0105ga\u0142 gurt pasa.",
    "\u2014 Dobra!\n\nSier\u017cant klepn\u0105\u0142 mnie po ramieniu i nacisn\u0105\u0142 co\u015b na mym tornistrze.",
    "Rozleg\u0142 si\u0119 przeci\u0105g\u0142y, ostry \u015bwist, para czy te\u017c bia\u0142y dym, buchaj\u0105cy z dyszy tornistra, owion\u0105\u0142 mi nogi, zarazem unios\u0142em si\u0119 jak pi\u00f3rko w powietrze.\n\n",
    "\u2014 Ale\u017c ja nie umiem tym kierowa\u0107! \u2014 wo\u0142a\u0142em, mkn\u0105c \u015bwiec\u0105 w czarne niebo, gro\u017anie po\u0142yskuj\u0105ce \u0142unami.\n\n",
    "\u2014 Nauczy si\u0119 pan!",
    "Azymut na Gwiazd\u0119 Polarn\u0105!! \u2014 krzycza\u0142 z do\u0142u sier\u017cant.\n\n",
    "Spojrza\u0142em pod nogi.",
    "P\u0119dzi\u0142em w\u0142a\u015bnie nad gigantyczn\u0105 kup\u0105 gruzu, kt\u00f3ra niedawno jeszcze by\u0142a hotelem Hiltona.",
    "Obok widnia\u0142a male\u0144ka gromadka ludzi, dalej ogromnym pier\u015bcieniem bucha\u0142y krwawe j\u0119zyki ognia, na jego tle zaczernia\u0142a okr\u0105g\u0142a plamka \u2014 to startowa\u0142, z otwartym parasolem, profesor Trottelreiner.",
    "Obmacywa\u0142em si\u0119 sprawdzaj\u0105c, czy pasy i szleje trzymaj\u0105 jak nale\u017cy.",
    "Tornister bulgota\u0142, dudli\u0142, \u015bwiszcza\u0142, para buchaj\u0105ca odrzutem coraz mocniej parzy\u0142a mi \u0142ydki, podkurcza\u0142em je wi\u0119c, jak mog\u0142em, od tego jednak straci\u0142em stateczno\u015b\u0107 i przez dobr\u0105 minut\u0119 kr\u0119ci\u0142em si\u0119 w powietrzu jak ci\u0119\u017cki b\u0105k.",
    "Potem \u2014 nieumy\u015blnie \u2014 szarpn\u0105wszy d\u017awigni\u0119, co\u015b zmieni\u0142em w ustawieniu wylot\u00f3w, bo jednym rzutem pu\u015bci\u0142em si\u0119 w poziomy lot.",
    "By\u0142o to nawet do\u015b\u0107 przyjemne, a by\u0142oby daleko milsze, gdybym przynajmniej wiedzia\u0142, dok\u0105d lec\u0119.",
    "Manipulowa\u0142em d\u017awigni\u0105, staraj\u0105c si\u0119 zarazem ogarn\u0105\u0107 ca\u0142\u0105 le\u017c\u0105c\u0105 pode mn\u0105 przestrze\u0144.",
    "Czarnymi z\u0119bami rysowa\u0142y si\u0119 ruiny dom\u00f3w na \u015bcianach po\u017car\u00f3w.",
    "Zobaczy\u0142em b\u0142\u0119kitne, czerwone i zielone nitki ognia, kt\u00f3re poszybowa\u0142y ku mnie z ziemi, zapia\u0142o mi przy uchu, poj\u0105\u0142em, \u017ce strzelaj\u0105 do mnie.",
    "A wi\u0119c szybciej, szybciej!",
    "Nacisn\u0105\u0142em d\u017awigni\u0119.",
    "Tornister charkn\u0105\u0142, zagwizda\u0142 jak nadpsuty parow\u00f3z, obla\u0142 mi ukropem nogi i tak mnie pchn\u0105\u0142, \u017ce pomkn\u0105\u0142em kozio\u0142kuj\u0105c w czarny jak smo\u0142a przestw\u00f3r.",
    "Wicher gwizda\u0142 mi w uszach, czu\u0142em, jak scyzoryk, portfel i inne drobiazgi sypi\u0105 mi si\u0119 z kieszeni, spr\u00f3bowa\u0142em znurkowa\u0107 za utraconymi przedmiotami, ale znik\u0142y mi z oczu.",
    "By\u0142em sam, pod spokojnymi gwiazdami, i wci\u0105\u017c sycz\u0105c, szumi\u0105c, dudni\u0105c \u2014 lecia\u0142em.",
    "Stara\u0142em si\u0119 odnale\u017a\u0107 Gwiazd\u0119 Polarn\u0105, by wej\u015b\u0107 na jej kurs; gdy mi si\u0119 to uda\u0142o, tornister wyda\u0142 ostatnie tchnienie i z rosn\u0105c\u0105 chy\u017co\u015bci\u0105 run\u0105\u0142em w d\u00f3\u0142.",
    "Na ca\u0142e szcz\u0119\u015bcie tu\u017c nad ziemi\u0105",
    "\u2014 widzia\u0142em wij\u0105c\u0105 si\u0119 mg\u0142awo szos\u0119, cienie drzew, jakie\u015b dachy \u2014 raz jeszcze rzygn\u0105\u0142 resztk\u0105 pary.",
    "Odrzut ten zahamowa\u0142 m\u00f3j upadek, tak \u017ce polecia\u0142em do\u015b\u0107 nawet mi\u0119kko na traw\u0119.",
    "Kto\u015b le\u017ca\u0142 nie opodal w rowie i j\u0119cza\u0142.",
    "By\u0142oby doprawdy dziwne \u2014 pomy\u015bla\u0142em \u2014 gdyby si\u0119 tam znajdowa\u0142 profesor!",
    "W samej rzeczy to by\u0142 on.",
    "Pomog\u0142em mu wsta\u0107.",
    "Obmaca\u0142 ca\u0142e cia\u0142o narzekaj\u0105c, \u017ce zgubi\u0142 okulary.",
    "Zreszt\u0105 nic z\u0142ego sobie nie zrobi\u0142.",
    "Poprosi\u0142, abym pom\u00f3g\u0142 mu odpi\u0105\u0107 tornister.",
    "Ukl\u0105k\u0142 na nim i wyci\u0105gn\u0105\u0142 co\u015b z bocznej kieszeni; by\u0142y to jakie\u015b stalowe rurki z ko\u0142em.\n\n",
    "\u2014 A teraz pa\u0144ski...\n\n",
    "Z mego tornistra te\u017c wydoby\u0142 ko\u0142o, co\u015b tam majstrowa\u0142, a\u017c zawo\u0142a\u0142:\n\n\u2014 Wsiada\u0107!",
    "Jedziemy, \u2014 Co to jest?",
    "Dok\u0105d? \u2014 spyta\u0142em oszo\u0142omiony.\n\n\u2014 Tandem.",
    "Do Waszyngtonu \u2014 lakonicznie odpar\u0142 profesor, ju\u017c z nog\u0105 na pedale.\n\n",
    "\u2014 Halucynacja! \u2014 przemkn\u0119\u0142o mi.\n\n",
    "\u2014 Sk\u0105d! \u2014 obruszy\u0142 si\u0119 Trottelreiner.",
    "\u2014 Zwyk\u0142e wyposa\u017cenie spadochroniarskie.\n\n",
    "\u2014 No dobrze, ale sk\u0105d si\u0119 pan na tym zna?",
    "\u2014 pyta\u0142em, sadowi\u0105c si\u0119 na tylnym siode\u0142ku.",
    "Profesor odepchn\u0105\u0142 si\u0119 i pojechali\u015bmy po trawie, a\u017c ukaza\u0142 si\u0119 asfalt.\n\n",
    "\u2014 Pracuj\u0119 dla USAF! \u2014 odkrzykn\u0105\u0142 profesor, zawzi\u0119cie peda\u0142uj\u0105c.\n\n",
    "O ile pami\u0119ta\u0142em, od Waszyngtonu dzieli\u0142y nas jeszcze Peru i Meksyk, nie m\u00f3wi\u0105c o Panamie.\n\n",
    "\u2014 Nie damy rady rowerem!",
    "\u2014 zawo\u0142a\u0142em pod wiatr.\n\n",
    "\u2014 Tylko do punktu zbornego! \u2014 odkrzykn\u0105\u0142 profesor.",
    "Czy\u017cby nie by\u0142 zwyczajnym futurologiem, za jakiego si\u0119 podawa\u0142?",
    "Wpakowa\u0142em si\u0119 w nie byle jak\u0105 kaba\u0142\u0119...",
    "I co ja mam do roboty w Waszyngtonie?",
    "Zacz\u0105\u0142em hamowa\u0107.\n\n",
    "\u2014 Co pan robi?",
    "Prosz\u0119 kr\u0119ci\u0107!",
    "\u2014 surowo strofowa\u0142 mnie profesor pochylony nad kierownic\u0105.\n\n",
    "\u2014 Nie!",
    "Stajemy.",
    "Ja wysiadam! \u2014 odpar\u0142em zdecydowanie.\n\n",
    "Tandem zatoczy\u0142 si\u0119 i zwolni\u0142.",
    "Profesor, wspieraj\u0105c si\u0119 nog\u0105 o ziemi\u0119, pokaza\u0142 mi szyderczym gestem dookolne mroki.\n\n",
    "\u2014 Jak pan chce.",
    "Szcz\u0119\u015b\u0107 Bo\u017ce!",
    "Rusza\u0142 ju\u017c.\n\n",
    "\u2014 B\u00f3g zap\u0142a\u0107! \u2014 zawo\u0142a\u0142em i patrza\u0142em w \u015blad za nim; czerwona iskierka tylnego \u015bwiat\u0142a znik\u0142a w ciemno\u015bci, ja za\u015b, zdezorientowany, usiad\u0142em na s\u0142upku milowym, \u017ceby przemy\u015ble\u0107 w\u0142asn\u0105 sytuacj\u0119.",
    "\n\n",
    "Co\u015b k\u0142u\u0142o mnie w \u0142ydk\u0119.",
    "Machinalnie si\u0119gn\u0105\u0142em r\u0119k\u0105, wymaca\u0142em jakie\u015b ga\u0142\u0105zki i j\u0105\u0142em je ob\u0142amywa\u0107.",
    "Zabola\u0142o.",
    "Je\u017celi to s\u0105 moje p\u0119dy \u2014 rzek\u0142em sobie \u2014 jestem niew\u0105tpliwie nadal wewn\u0105trz halucynacji!",
    "Pochyli\u0142em si\u0119, \u017ceby to sprawdzi\u0107, gdy wtem uderzy\u0142a we mnie jasno\u015b\u0107.",
    "Zza zakr\u0119tu b\u0142ysn\u0119\u0142y srebrne jody, olbrzymi cie\u0144 samochodu zwolni\u0142, otwar\u0142y si\u0119 drzwi.",
    "Wewn\u0105trz pa\u0142a\u0142y zielone, z\u0142otawe i niebieskie pasemka \u015bwiate\u0142ek na tablicy rozdzielczej, matowy blask spowija\u0142 par\u0119 kobiecych n\u00f3g w nylonach, stopy w z\u0142otej jaszczurce spoczywa\u0142y na peda\u0142ach, ciemna twarz z p\u0105sowymi wargami pochyli\u0142a si\u0119 ku mnie, zab\u0142ys\u0142y brylanty na palcach trzymaj\u0105cych ko\u0142o kierownicze.\n\n",
    "\u2014 Podwie\u017a\u0107?\n\n",
    "Wsiad\u0142em.",
    "By\u0142em tak zaskoczony, \u017ce zapomnia\u0142em o moich ga\u0142\u0105zkach.",
    "Ukradkiem przesun\u0105\u0142em r\u0119k\u0105 wzd\u0142u\u017c w\u0142asnych n\u00f3g \u2014 to by\u0142y tylko osty.\n\n",
    "\u2014 Co, ju\u017c? \u2014 odezwa\u0142 si\u0119 niski g\u0142os o zmys\u0142owym timbrze.\n\n",
    "\u2014 Niby \u201eco, ju\u017c?\u201d \u2014 spyta\u0142em zbity z panta\u0142yku.",
    "Wzruszy\u0142a ramionami.",
    "Pot\u0119\u017cny samoch\u00f3d skoczy\u0142, dotkn\u0119\u0142a jakiego\u015b klawisza, zapad\u0142 mrok, tylko przed nami gna\u0142 strz\u0119p o\u015bwietlonej drogi, spod tablicy rozdzielczej pop\u0142yn\u0119\u0142a klaskaj\u0105ca melodia.",
    "Jednak to dziwne \u2014 my\u015bla\u0142em.",
    "\u2014 Jako\u015b si\u0119 nie klei.",
    "Ani r\u0119ki, ani nogi.",
    "Co prawda nie ga\u0142\u0105zki, tylko osty, a jednak, jednak!\n\nPrzyjrza\u0142em si\u0119 obcej.",
    "By\u0142a niew\u0105tpliwie pi\u0119kna, w spos\u00f3b zarazem kusz\u0105cy, demoniczny i brzoskwiniowy.",
    "Ale zamiast sp\u00f3dniczki mia\u0142a jakie\u015b pi\u00f3ra.",
    "Strusie?",
    "Halucynacja?... Z drugiej strony, obecna moda damska...",
    "Nie wiedzia\u0142em, co o tym my\u015ble\u0107.",
    "Szosa by\u0142a pusta; rwali\u015bmy, a\u017c ig\u0142a tachometru pochyla\u0142a si\u0119 ku kra\u0144cowi skali.",
    "Naraz jaka\u015b r\u0119ka wczepi\u0142a mi si\u0119 z ty\u0142u we w\u0142osy.",
    "Drgn\u0105\u0142em.",
    "Palce, zako\u0144czone ostrymi paznokciami, drapa\u0142y mnie w potylic\u0119, raczej pieszczotliwie ni\u017c morderczo.\n\n",
    "\u2014 Kto to?",
    "Co tam?",
    "\u2014 pr\u00f3bowa\u0142em si\u0119 uwolni\u0107.",
    "Nie mog\u0142em jednak ruszy\u0107 g\u0142ow\u0105.",
    "\u2014 Prosz\u0119 mnie pu\u015bci\u0107!\n\nUkaza\u0142y si\u0119 \u015bwiat\u0142a, jaki\u015b wielki dom, \u017cwir chrupn\u0105\u0142 pod oponami, samoch\u00f3d zakr\u0119ci\u0142 ostro, przytar\u0142 do kraw\u0119\u017cnika, stan\u0105\u0142.\n\n",
    "D\u0142o\u0144, kt\u00f3ra wci\u0105\u017c dzier\u017cy\u0142a mnie za czupryn\u0119, nale\u017ca\u0142a do drugiej kobiety, odzianej w czer\u0144, bladej, smuk\u0142ej, w ciemnych okularach.",
    "Drzwi otwar\u0142y si\u0119.\n\n",
    "\u2014 Gdzie jeste\u015bmy? \u2014 spyta\u0142em.\n\n",
    "Milcz\u0105c przypad\u0142y do mnie, ta od kierownicy wypycha\u0142a mnie, ta druga ci\u0105gn\u0119\u0142a stoj\u0105c ju\u017c na chodniku.",
    "Wylaz\u0142em z auta.",
    "W domu bawiono si\u0119, s\u0142ysza\u0142em d\u017awi\u0119ki muzyki, jakie\u015b pijane krzyki, wodotrysk mieni\u0142 si\u0119 \u017c\u00f3\u0142ci\u0105 i purpur\u0105 w okiennym \u015bwietle u podjazdu, moje towarzyszki wzi\u0119\u0142y mnie mocno pod r\u0119ce.\n\n",
    "\u2014 Ale\u017c ja nie mam czasu \u2014 b\u0105ka\u0142em.",
    "Nie zwa\u017ca\u0142y na moje s\u0142owa ani troch\u0119.",
    "Czarna nachyli\u0142a si\u0119 i gor\u0105cym oddechem tchn\u0119\u0142a mi w samo ucho:\n\n\u2014 Hu!\n\n\u2014 Jak prosz\u0119?\n\n",
    "Byli\u015bmy ju\u017c przed drzwiami; obie zacz\u0119\u0142y si\u0119 \u015bmia\u0107, nie tyle do mnie, co ze mnie.",
    "Wszystko odstr\u0119cza\u0142o mnie od nich; poza tym by\u0142y coraz mniejsze.",
    "Kl\u0119ka\u0142y?",
    "Nie, nogi obrasta\u0142y im pi\u00f3rami.",
    "No \u2014 rzek\u0142em sobie nie bez ulgi \u2014 a wi\u0119c jednak halucynacja!\n\n\u2014",
    "Jaka tam halucynacja, fajt\u0142apo!",
    "\u2014 parskn\u0119\u0142a ta w okularach.",
    "Podnios\u0142a wyszywan\u0105 czarnymi per\u0142ami torebk\u0119 i zdzieli\u0142a mnie prosto w ciemi\u0119, a\u017c j\u0119kn\u0105\u0142em.\n\n",
    "\u2014 Patrzcie go, halucynanta! \u2014 krzycza\u0142a druga.",
    "Mocny cios trafi\u0142 mnie w to samo miejsce.",
    "Upad\u0142em zakrywaj\u0105\u0107 g\u0142ow\u0119 r\u0119kami.",
    "Otworzy\u0142em oczy.",
    "Profesor Trottelreiner pochyla\u0142 si\u0119 nade mn\u0105 z parasolem w r\u0119ku.",
    "Le\u017ca\u0142em na chodniku kana\u0142owym.",
    "Szczury w najlepsze chodzi\u0142y parami.\n\n",
    "\u2014 Gdzie, gdzie pana boli? \u2014 dopytywa\u0142 si\u0119 profesor.",
    "\u2014 Tu?\n\n\u2014 Nie, tutaj... \u2014 pokaza\u0142em spuchni\u0119te ciemi\u0119.",
    "Uj\u0105\u0142 parasol za cie\u0144szy koniec i paln\u0105\u0142 mnie w obola\u0142e miejsce.\n\n",
    "\u2014 Ratunku! \u2014 krzykn\u0105\u0142em.",
    "\u2014 Prosz\u0119 przesta\u0107!",
    "Czemu...\n\n\u2014 To jest w\u0142a\u015bnie ratunek! \u2014 odpar\u0142 futurolog bezlito\u015bnie.",
    "\u2014 Nie mam, niestety, pod r\u0119k\u0105 innego antidotum!\n\n",
    "\u2014 Ale przynajmniej nie skuwk\u0105, dlaboga!\n\n",
    "\u2014 Tak jest pewniej.\n\n",
    "Uderzy\u0142 mnie raz jeszcze, odwr\u00f3ci\u0142 si\u0119 i zawo\u0142a\u0142 kogo\u015b.",
    "Zamkn\u0105\u0142em oczy.",
    "G\u0142owa okrutnie bola\u0142a.",
    "Poczu\u0142em szarpni\u0119cie.",
    "Profesor i m\u0119\u017cczyzna w sk\u00f3rzanej kurtce chwycili mnie pod r\u0119ce i zacz\u0119li gdzie\u015b nie\u015b\u0107.\n\n",
    "\u2014 Dok\u0105d? \u2014 zawo\u0142a\u0142em.\n\n",
    "Gruz sypa\u0142 mi si\u0119 na twarz z dygoc\u0105cego stropu; czu\u0142em, jak nios\u0105cy krocz\u0105 po jakiej\u015b chwiejnej desce czy k\u0142adce i dr\u017ca\u0142em, \u017ceby si\u0119 nie po\u015blizn\u0119li.",
    "\u2014 Dok\u0105d mnie niesiecie?",
    "\u2014 pyta\u0142em s\u0142abo, lecz nikt nie odpowiedzia\u0142.",
    "W powietrzu sta\u0142 nieustanny huk.",
    "Zrobi\u0142o si\u0119 jasno od po\u017caru; byli\u015bmy ju\u017c na powierzchni, jacy\u015b ludzie w mundurach chwytali kolejno wszystkich wyci\u0105ganych z otworu kana\u0142owego i ciskali do\u015b\u0107 brutalnie w otwarte drzwi \u2014 mign\u0119\u0142y mi olbrzymie bia\u0142o lakierowane litery US ARMY COPTER l 109 849 \u2014 i upad\u0142em na nosze.",
    "Profesor Trottelreiner wetkn\u0105\u0142 g\u0142ow\u0119 do helikoptera.\n\n",
    "\u2014 Przepraszam, Tichy! \u2014 krzycza\u0142.",
    "\u2014 Prosz\u0119 wybaczy\u0107!",
    "To by\u0142o konieczne!\n\n",
    "Kto\u015b stoj\u0105cy za nim wyrwa\u0142 mu z r\u0119ki parasol, zdzieli\u0142 nim profesora dwa razy na krzy\u017c po g\u0142owie i pchn\u0105\u0142 go, a\u017c futurolog j\u0119kn\u0105wszy upad\u0142 mi\u0119dzy nas, r\u00f3wnocze\u015bnie za\u015b zaszumia\u0142y wirniki, zahucza\u0142y motory i maszyna wzbi\u0142a si\u0119 majestatycznie w powietrze.",
    "Profesor usiad\u0142 przy noszach, na kt\u00f3rych le\u017ca\u0142em, pocieraj\u0105c delikatnie potylic\u0119.",
    "Musz\u0119 wyzna\u0107, \u017ce chocia\u017c pojmowa\u0142em samaryta\u0144sko\u015b\u0107 jego czyn\u00f3w, z zadowoleniem skonstatowa\u0142em, \u017ce wyr\u00f3s\u0142 mu olbrzymi guz.\n\n",
    "\u2014 Dok\u0105d lecimy?\n\n",
    "\u2014 Na kongres \u2014 rzek\u0142, wci\u0105\u017c krzywi\u0105c si\u0119 jeszcze, Trottekeiner.\n\n",
    "\u2014 To jest...",
    "jak to na kongres?",
    "Przecie\u017c ju\u017c by\u0142?\n\n",
    "\u2014 Interwencja Waszyngtonu \u2014 wyja\u015bni\u0142 mi lakonicznie profesor.",
    "\u2014 B\u0119dziemy kontynuowa\u0107 obrady.\n\n",
    "\u2014 Gdzie?\n\n\u2014 WBerkeley.\n\n",
    "\u2014 Na kampusie?\n\n",
    "\u2014 Tak.",
    "Ma pan mo\u017ce jaki\u015b n\u00f3\u017c albo scyzoryk przy sobie?\n\n",
    "\u2014 Nie.\n\nHelikopter zatrz\u0105s\u0142 si\u0119.",
    "Grzmot i p\u0142omie\u0144 rozpru\u0142y kabin\u0119, z kt\u00f3rej wylecieli\u015bmy jeden przez drugiego \u2014 w bezkresn\u0105 ciemno\u015b\u0107.",
    "M\u0119czy\u0142em si\u0119 potem d\u0142ugo.",
    "Zdawa\u0142o mi si\u0119, \u017ce s\u0142ysz\u0119 j\u0119kliwy g\u0142os syren, kto\u015b rozcina\u0142 mi ubranie no\u017cem, traci\u0142em przytomno\u015b\u0107 i zn\u00f3w j\u0105 odzyskiwa\u0142em.",
    "Trz\u0119s\u0142a mn\u0105 gor\u0105czka i z\u0142a droga \u2014 widzia\u0142em matowobia\u0142y sufit ambulansu.",
    "Obok le\u017ca\u0142 jaki\u015b d\u0142ugi kszta\u0142t jakby obanda\u017cowanej mumii; po przytroczonym parasolu pozna\u0142em profesora Trottelreinera.",
    "Ocala\u0142em... \u2014 przemkn\u0119\u0142o mi.",
    "\u2014 \u017be\u015bmy si\u0119 te\u017c nie roztrzaskali na \u015bmier\u0107.",
    "Co za szcz\u0119\u015bcie.",
    "Nagle pojazd zatoczy\u0142 si\u0119 z przenikliwym wrzaskiem opon, wywr\u00f3ci\u0142 koz\u0142a, p\u0142omie\u0144 i grzmot rozerwa\u0142y blaszane pud\u0142o.",
    "Co, znowu?",
    "\u2014 ty sn\u0119\u0142a mi ostatnia my\u015bl, nim pogr\u0105\u017cy\u0142em si\u0119 w mrocznej bezpami\u0119ci.",
    "Otwar\u0142szy oczy, ujrza\u0142em szklan\u0105 kopu\u0142\u0119 nad sob\u0105; jacy\u015b ludzie w bieli, zamaskowani, z r\u0119kami wzniesionymi kap\u0142a\u0144sko, porozumiewali si\u0119 p\u00f3\u0142szeptem.\n\n",
    "\u2014 Tak, to by\u0142 Tichy \u2014 dolecia\u0142o mnie.",
    "\u2014 Tu, do s\u0142oja.",
    "Nie, nie, sam m\u00f3zg.",
    "Reszta nie nadaje si\u0119.",
    "Dawajcie tymczasem narkoz\u0119.\n\nNiklowy kr\u0105\u017cek, obramowany wat\u0105, zas\u0142oni\u0142 mi wszystko, chcia\u0142em krzycze\u0107, wo\u0142a\u0107 pomocy, ale wci\u0105gn\u0105\u0142em piek\u0105cy gaz i rozp\u0142yn\u0105\u0142em si\u0119 w nico\u015bci.",
    "Gdy zn\u00f3w przysz\u0142o ockni\u0119cie, nie mog\u0142em otworzy\u0107 oczu, ruszy\u0107 r\u0119k\u0105 ani nog\u0105, jakbym by\u0142 sparali\u017cowany.",
    "Ponawia\u0142em te wysi\u0142ki, nie bacz\u0105c na b\u00f3l w ca\u0142ym ciele.\n\n",
    "\u2014 Spokojnie!",
    "Prosz\u0119 si\u0119 tak nie rzuca\u0107! \u2014 us\u0142ysza\u0142em mi\u0142y, melodyjny g\u0142os.\n\n",
    "\u2014 Co?",
    "Gdzie jestem?",
    "Co ze mn\u0105... ? \u2014 wybe\u0142kota\u0142em.",
    "Mia\u0142em zupe\u0142nie obce usta, ca\u0142\u0105 twarz.\n\n",
    "\u2014 Jest pan w sanatorium.",
    "Wszystko dobrze.",
    "Prosz\u0119 by\u0107 dobrej my\u015bli.",
    "Zaraz damy panu je\u015b\u0107...\n\n",
    "Ale ja nie mam czym...",
    "\u2014 chcia\u0142em odpowiedzie\u0107.",
    "Rozleg\u0142 si\u0119 szcz\u0119k no\u017cyc.",
    "Ca\u0142e p\u0142aty gazy odpada\u0142y z mojej twarzy.",
    "Poja\u015bnia\u0142o.",
    "Dwu ros\u0142ych piel\u0119gniarzy wzi\u0119\u0142o mnie delikatnie, lecz mocno pod r\u0119ce i postawi\u0142o na r\u00f3wne nogi.",
    "Zdumia\u0142em si\u0119, \u017ce tacy s\u0105 ogromni.",
    "Posadzili mnie na fotelu z k\u00f3\u0142kami.",
    "Przede mn\u0105 dymi\u0142 apetycznie wygl\u0105daj\u0105cy ros\u00f3\u0142.",
    "Si\u0119gn\u0105\u0142em automatycznie po \u0142y\u017ck\u0119 i zauwa\u017cy\u0142em, \u017ce r\u0119ka, kt\u00f3ra j\u0105 chwyci\u0142a, by\u0142a ma\u0142a i czarna jak heban.",
    "Podnios\u0142em j\u0105 do oczu.",
    "S\u0105dz\u0105c po tym, \u017ce mog\u0142em ni\u0105 rusza\u0107, jak chcia\u0142em, by\u0142a to moja r\u0119ka.",
    "Bardzo jednak si\u0119 zmieni\u0142a.",
    "Chc\u0105c spyta\u0107 o przyczyn\u0119 tego zjawiska, podnios\u0142em si\u0119 i moje oczy napotka\u0142y lustro na przeciwleg\u0142ej \u015bcianie.",
    "W fotelu na k\u00f3\u0142kach siedzia\u0142a tam m\u0142oda przystojna Murzynka w pi\u017camie, obanda\u017cowana, z wyrazem os\u0142upienia na twarzy.",
    "Dotkn\u0105\u0142em nosa.",
    "Odbicie w lustrze zrobi\u0142o to samo.",
    "Zacz\u0105\u0142em obmacywa\u0107 twarz, szyj\u0119, a natrafiwszy na biust, wyda\u0142em okrzyk trwogi.",
    "G\u0142os mia\u0142em cieniutki.\n\n",
    "\u2014 Wielki Bo\u017ce!\n\n",
    "Piel\u0119gniarka strofowa\u0142a kogo\u015b, \u017ce nie zas\u0142oni\u0142 lustra.",
    "Potem zwr\u00f3ci\u0142a si\u0119 do mnie:\n\n\u2014 Ijon Tichy, nieprawda\u017c?\n\n",
    "\u2014 Tak.",
    "To znaczy \u2014 tak! tak!!",
    "Ale co to ma znaczy\u0107?",
    "Ta dziewczyna \u2014 ta czarna panienka?\n\n",
    "\u2014 Transplantacja.",
    "Nie da\u0142o si\u0119 inaczej.",
    "Chodzi\u0142o o to, \u017ceby uratowa\u0107 panu \u017cycie.",
    "\u017beby uratowa\u0107 pana, to znaczy \u2014 pa\u0144ski m\u00f3zg!",
    "\u2014 pospiesznie, a zarazem wyra\u017anie m\u00f3wi\u0142a piel\u0119gniarka, trzymaj\u0105c mnie za obie r\u0119ce.",
    "Zamkn\u0105\u0142em oczy.",
    "Otwar\u0142em je.",
    "Zrobi\u0142o mi si\u0119 s\u0142abo.",
    "Wszed\u0142 chirurg z wyrazem najwy\u017cszego oburzenia na twarzy.\n\n",
    "\u2014 Co to za nieporz\u0105dki! \u2014 hukn\u0105\u0142.",
    "\u2014 Pacjent mo\u017ce wpa\u015b\u0107 w szok!\n\n",
    "\u2014 Ju\u017c wpad\u0142! \u2014 odrzuci\u0142a piel\u0119gniarka.",
    "\u2014 To Simmons, panie profesorze.",
    "M\u00f3wi\u0142am mu, \u017ceby zas\u0142oni\u0142 lustro!\n\n\u2014 Szok?",
    "A wi\u0119c na co czekacie?",
    "Na operacyjn\u0105! \u2014 zakomenderowa\u0142 profesor.\n\n",
    "\u2014 Nie!",
    "Ju\u017c dosy\u0107! \u2014 wo\u0142a\u0142em.\n\n",
    "Nikt nie zwraca\u0142 uwagi na moje dziewcz\u0119ce piski.",
    "Bia\u0142a p\u0142achta opad\u0142a mi na oczy i twarz.",
    "Usi\u0142owa\u0142em wyrwa\u0107 si\u0119 \u2014 nadaremnie.",
    "S\u0142ysza\u0142em i czu\u0142em, jak ogumione ko\u0142a w\u00f3zka tocz\u0105 si\u0119 po p\u0142ytach posadzki.",
    "Rozleg\u0142 si\u0119 przera\u017aliwy huk, z ostrym trzaskiem p\u0119ka\u0142y jakie\u015b szyby.",
    "P\u0142omie\u0144 i grzmot wype\u0142ni\u0142y szpitalny korytarz.\n\n",
    "\u2014 Kontestacja!",
    "Kontestacja! \u2014 wydziera\u0142 si\u0119 kto\u015b, szk\u0142o chrupa\u0142o pod butami uciekaj\u0105cych, chcia\u0142em zedrze\u0107 z siebie kr\u0119puj\u0105ce p\u0142\u00f3tna, ale nie mog\u0142em; poczu\u0142em b\u00f3l w boku, przera\u017aliwy, i straci\u0142em przytomno\u015b\u0107.\n\n",
    "Ockn\u0105\u0142em si\u0119 w kisielu.",
    "By\u0142 \u017curawinowy, wyra\u017anie nie dos\u0142odzony.",
    "Le\u017ca\u0142em na brzuchu, przywala\u0142o mnie co\u015b du\u017cego, do\u015b\u0107 mi\u0119kkiego.",
    "Str\u0105ci\u0142em to z siebie.",
    "By\u0142 to materac.",
    "Ceglany gruz bole\u015bnie wpija\u0142 si\u0119 w kolana i powierzchni\u0119 d\u0142oni.",
    "Wypluwa\u0142em pestki \u017curawinowe i ziarenka piasku, podnosz\u0105c si\u0119 na r\u0119kach.",
    "Separatka wygl\u0105da\u0142a jak po wybuchu bomby.",
    "Futryny wyskoczy\u0142y, ostatnie nie dot\u0142uczone z\u0119by szk\u0142a chyli\u0142y si\u0119 z nich ku pod\u0142odze.",
    "Siatka obalonego \u0142\u00f3\u017cka by\u0142a osmalona.",
    "Obok mnie, powalany kisielem, le\u017ca\u0142 du\u017cy zadrukowany arkusz.",
    "Uj\u0105\u0142em go i zacz\u0105\u0142em czyta\u0107.\n\n",
    "Kochany Pacjencie (imi\u0119, nazwisko)!",
    "Przebywasz obecnie w naszym eksperymentalnym szpitalu stanowym.",
    "Zabieg, kt\u00f3ry uratowa\u0142 Ci \u017cycie, by\u0142 powa\u017cny \u2014 bardzo powa\u017cny (niepotrzebne skre\u015bli\u0107).",
    "Nasi najlepsi chirurdzy, w oparciu o najnowsze osi\u0105gni\u0119cia medycyny, dokonali na Tobie jednej \u2014 dwu \u2014 trzech \u2014 czterech \u2014 pi\u0119ciu \u2014 sze\u015bciu \u2014 siedmiu \u2014 o\u015bmiu \u2014 dziewi\u0119ciu \u2014 dziesi\u0119ciu operacji (niepotrzebne skre\u015bli\u0107).",
    "Byli oni zmuszeni, dla Twego dobra, zast\u0105pi\u0107 pewne cz\u0119\u015bci Twojego organizmu narz\u0105dami, wzi\u0119tymi od innych os\u00f3b zgodnie z Ustaw\u0105 Federaln\u0105 Izb Kongr.",
    "i Sen.",
    "(Rozp.Dz. Ust. l 989/0 001/89/1).",
    "To serdeczne powiadomienie, kt\u00f3re obecnie czytasz, ma Ci pom\u00f3c w najlepszym zaakomodowaniu si\u0119 do nowo powsta\u0142ych warunk\u00f3w \u017cycia.",
    "Ocalili\u015bmy je dla Ciebie.",
    "Jednakowo\u017c byli\u015bmy zmuszeni usun\u0105\u0107 Ci r\u0119ce, nogi, grzbiet, czaszk\u0119, kark, brzuch, nerki, w\u0105trob\u0119, inne (niepotrzebne skre\u015bli\u0107).",
    "Mo\u017cesz by\u0107 ca\u0142kowicie spokojny o los owych Twoich doczesnych szcz\u0105tk\u00f3w; zaopiekowali\u015bmy si\u0119 nimi zgodnie z Twoj\u0105 religi\u0105 i wierni jej zaleceniom dokonali\u015bmy ich pogrzebania, spalenia, mumifikacji, rozsiania proch\u00f3w na wietrze, nape\u0142nienia urny popio\u0142em, po\u015bwi\u0119cenia, wysypania do \u015bmieci (niepotrzebne skre\u015bli\u0107).",
    "Nowa posta\u0107, w jakiej b\u0119dziesz odt\u0105d p\u0119dzi\u0107 szcz\u0119\u015bliwe i zdrowe \u017cycie, mo\u017ce stanowi\u0107 dla Ciebie niejakie zaskoczenie, lecz zapewniamy Ci\u0119, \u017ce jak wszyscy nasi inni drodzy pacjenci, wnet si\u0119 przyzwyczaisz \u2014 Uzupe\u0142nili\u015bmy Tw\u00f3j organizm, wykorzystuj\u0105c najlepsze, sprawne, dostateczne, takie organy (niepotrzebne skre\u015bli\u0107), jakie mieli\u015bmy do dyspozycji.",
    "Gwarantujemy Ci sprawno\u015b\u0107 owych organ\u00f3w na prze ci\u0105g roku, sze\u015bciu miesi\u0119cy, kwarta\u0142u, trzech tygodni, sze\u015bciu dni (niepotrzebne skre\u015bli\u0107).",
    "Musisz zrozumie\u0107, \u017ce...\n\nNa tym si\u0119 tekst urywa\u0142.",
    "Teraz dopiero zauwa\u017cy\u0142em, \u017ce na samej g\u00f3rze arkusza napisa\u0142 kto\u015b blokowymi literami:\n\nIJON TICHY.",
    "Oper.",
    "6,7 i 8. KOMPLET.",
    "Papier zadygota\u0142 mi w r\u0119kach.",
    "Wielki Bo\u017ce, co ze mnie zosta\u0142o?",
    "Ba\u0142em si\u0119 spojrze\u0107 nawet na w\u0142asny palec.",
    "Grzbiet d\u0142oni porasta\u0142y grube, rude w\u0142osy.",
    "Zatrz\u0105s\u0142em si\u0119 ca\u0142y.",
    "Wsta\u0142em, opieraj\u0105c si\u0119 o \u015bcian\u0119, z zawrotem g\u0142owy.",
    "Biustu nie mia\u0142em; dobre i to.",
    "Panowa\u0142a cisza.",
    "Jaki\u015b ptaszek \u0107wierka\u0142 za oknem.",
    "Wybra\u0142 sobie czas na \u0107wierkanie!",
    "KOMPLET.",
    "Co znaczy KOMPLET?",
    "Kim jestem?",
    "Ijonem Tichym.",
    "Tego by\u0142em pewien.",
    "A wi\u0119c?",
    "Najpierw obmaca\u0142em nogi.",
    "By\u0142y obie, ale krzywe \u2014 w iks.",
    "Brzuch \u2014 nieprzyjemnie spory.",
    "Palec wpad\u0142 do p\u0119pka jak do studni.",
    "Fa\u0142dy t\u0142uszczu...",
    "brr! co si\u0119 ze mn\u0105 sta\u0142o?",
    "Helikopter, prawda.",
    "Zestrzelono go?",
    "Ambulans.",
    "Chyba granat lub mina.",
    "Potem ja \u2014 ta czarna ma\u0142a \u2014 potem kontestacja \u2014 na korytarzu \u2014 granaty?",
    "Wi\u0119c i j\u0105, biedul\u0119... ?",
    "I raz jeszcze...",
    "Ale co znacz\u0105 te ruiny, ten gruz?\n\n",
    "\u2014 Halo! \u2014 zawo\u0142a\u0142em \u2014 jest tu kto?\n\n",
    "Urwa\u0142em zaskoczony.",
    "Mia\u0142em wspania\u0142y g\u0142os, operowy bas, \u017ce a\u017c echo posz\u0142o.",
    "Chcia\u0142em koniecznie przejrze\u0107 si\u0119 w lustrze, lecz bardzo si\u0119 ba\u0142em.",
    "Podnios\u0142em r\u0119k\u0119 do policzka.",
    "Mocny Bo\u017ce!",
    "Grube, zwe\u0142nione kud\u0142y...",
    "Pochyliwszy si\u0119, zobaczy\u0142em w\u0142asn\u0105 brod\u0119, zakrywa\u0142a mi pi\u017cam\u0119 do p\u00f3\u0142 piersi, rozstrz\u0119piona, kosmata, ruda.",
    "Ahaenobarbus!",
    "Rudobrody!",
    "No, mo\u017cna si\u0119 ogoli\u0107...",
    "Wyjrza\u0142em na taras.",
    "Ptaszek dalej \u0107wierka\u0142 \u2014 kretyn.",
    "Topole, sykomory, krzewy \u2014 c\u00f3\u017c to jest?",
    "Ogr\u00f3d.",
    "Stanowego szpitala...?",
    "Na \u0142awce kto\u015b siedzia\u0142, z podkasanymi nogawkami pi\u017camy, i opala\u0142 si\u0119.\n\n\u2014 Halo! \u2014 zawo\u0142a\u0142em.\n\n",
    "Odwr\u00f3ci\u0142 si\u0119.",
    "Ujrza\u0142em dziwnie znajom\u0105 twarz.",
    "Zamruga\u0142em oczami.",
    "Ale\u017c to moja, to ja!",
    "Trzema susami znalaz\u0142em si\u0119 na zewn\u0105trz.",
    "Dysz\u0105c, wpatrywa\u0142em si\u0119 we w\u0142asn\u0105 posta\u0107.",
    "\u017badnej w\u0105tpliwo\u015bci \u2014 to by\u0142em ja!\n\n\u2014 Czego pan tak patrzy? \u2014 odezwa\u0142 si\u0119 niepewnie, moim g\u0142osem.\n\n",
    "\u2014 Sk\u0105d to \u2014 do pana? \u2014 wybe\u0142kota\u0142em.",
    "\u2014 Kto pan jest!?",
    "Kto da\u0142 panu prawo...\n\n",
    "\u2014 Aa! to pan!",
    "Wsta\u0142.\n\n",
    "\u2014 Jestem profesor Trottelreiner.\n\n",
    "\u2014 Ale dlaczego... na Boga, dlaczego... kto...\n\n",
    "\u2014 Nie mia\u0142em w tym \u017cadnego udzia\u0142u \u2014 rzek\u0142 powa\u017cnie.",
    "Moje wargi mu drga\u0142y.",
    "\u2014 Wtargn\u0119li tu ci, wie pan \u2014 yippiesi.",
    "Kontestatorzy.",
    "Granat...",
    "Stan pana uznano za beznadziejny, m\u00f3j te\u017c.",
    "Bo ja le\u017ca\u0142em obok, w nast\u0119pnej separatce.\n\n",
    "\u2014 Jak to \u201ebeznadziejny\u201d!",
    "\u2014 parskn\u0105\u0142em.",
    "\u2014 Przecie\u017c widz\u0119 \u2014 jak pan m\u00f3g\u0142!\n\n",
    "\u2014 Ale\u017c by\u0142em bez przytomno\u015bci, daj\u0119 panu s\u0142owo!",
    "Doktor Fisher, g\u0142\u00f3wny chirurg, wyja\u015bni\u0142 mi wszystko: brali najpierw narz\u0105dy i cia\u0142a najlepiej zachowane, a kiedy przysz\u0142a moja kolej, zosta\u0142y ju\u017c tylko wybierki, wi\u0119c...\n\n",
    "\u2014 Jak pan \u015bmie!",
    "Ma\u0142o, \u017ce przyw\u0142aszczy\u0142 pan sobie moje cia\u0142o, jeszcze si\u0119 pan wybrzydza!\n\n",
    "\u2014 Nie wybrzydzam si\u0119, powtarzam tylko to, co m\u00f3wi\u0142 mi doktor Fisher!",
    "Zrazu uznali to \u2014 wskaza\u0142 w\u0142asn\u0105 pier\u015b \u2014 za niezdatne, ale w braku czego\u015b lepszego podj\u0119li si\u0119 reanimacji.",
    "Pan ju\u017c by\u0142 w tym czasie przeszczepiony...\n\n",
    "\u2014 Ja by\u0142em...?\n\n",
    "\u2014 No tak.",
    "Pana m\u00f3zg.\n\n",
    "\u2014 Wi\u0119c kto to jest?",
    "To znaczy by\u0142?",
    "\u2014 pokaza\u0142em na siebie.\n\n",
    "\u2014 Jeden z tych kontestator\u00f3w.",
    "Jaki\u015b przyw\u00f3dca podobno.",
    "Nie umia\u0142 si\u0119 obchodzi\u0107 z zapalnikami, dosta\u0142 od\u0142amkiem w m\u00f3zg, tak s\u0142ysza\u0142em.",
    "No wi\u0119c... \u2014 Trottelreiner wzruszy\u0142 mymi ramionami.\n\n",
    "Wzdrygn\u0105\u0142em si\u0119.",
    "By\u0142o mi nieswojo w tym ciele, nie wiedzia\u0142em, jak si\u0119 mam do niego ustosunkowa\u0107.",
    "Brzydzi\u0142em si\u0119.",
    "Paznokcie grube, kwadratowe, nie zwiastowa\u0142y inteligencji!\n\n",
    "\u2014 I co b\u0119dzie teraz?",
    "\u2014 szepn\u0105\u0142em, siadaj\u0105c obok profesora, bo mi kolana zmi\u0119k\u0142y.",
    "\u2014 Ma pan mo\u017ce lusterko?\n\n",
    "Wyj\u0105\u0142 z kieszeni.",
    "Zobaczy\u0142em, porwawszy je chciwie, wielkie, podsiniaczone oko, porowaty nos, z\u0119by w fatalnym stanie, dwa podbr\u00f3dki.",
    "D\u00f3\u0142 twarzy ton\u0105\u0142 w rudej brodzie.",
    "Oddaj\u0105c lusterko zauwa\u017cy\u0142em, \u017ce profesor zn\u00f3w wystawi\u0142 kolana i \u0142ydki do s\u0142o\u0144ca i pod wp\u0142ywem pierwszego impulsu chcia\u0142em go przestrzec, \u017ce mam nader delikatn\u0105 sk\u00f3r\u0119, ale ugryz\u0142em si\u0119 w j\u0119zyk.",
    "Je\u015bli dozna s\u0142onecznego poparzenia, b\u0119dzie to jego rzecz, bo ju\u017c nie moja!\n\n\u2014 Dok\u0105d ja teraz p\u00f3jd\u0119?",
    "\u2014 wyrwa\u0142o mi si\u0119.",
    "Trottelreiner o\u017cywi\u0142 si\u0119.",
    "Jego (jego?!) rozumne oczy spocz\u0119\u0142y ze wsp\u00f3\u0142czuciem na mej (mej?!) twarzy.\n\n",
    "\u2014 Nie radz\u0119 panu nigdzie i\u015b\u0107!",
    "On by\u0142 poszukiwany przez policj\u0119 stanow\u0105 i przez FBI za seri\u0119 zamach\u00f3w.",
    "S\u0105 listy go\u0144cze, nakazy shoot to kill!",
    "Zadr\u017ca\u0142em.",
    "Tylko tego mi jeszcze brakowa\u0142o.",
    "Bo\u017ce, to jednak chyba halucynacja!",
    "\u2014 pomy\u015bla\u0142em.\n\n",
    "\u2014 Ale sk\u0105d! \u2014 \u017cywo zaprzeczy\u0142 Trottelreiner.",
    "\u2014 Jawa, drogi panie, najrzetelniejszajawa!\n\n",
    "\u2014 Czemu szpital taki pusty?\n\n",
    "\u2014 To pan nie wie?",
    "A, prawda, pan by\u0142 nieprzytomny...",
    "Jest strajk.\n\n",
    "\u2014 Lekarzy?\n\n",
    "\u2014 Tak.",
    "Ca\u0142ego personelu.",
    "Ekstremi\u015bci porwali doktora Fishera.",
    "\u017b\u0105daj\u0105 wydania im pana w zamian za jego zwolnienie.\n\n",
    "\u2014 Wydania mnie?\n\n",
    "\u2014 No tak, nie wiedz\u0105, \u017ce pan, nieprawda\u017c, ju\u017c nie jest sob\u0105, tylko Ijonem Tichym...",
    "W g\u0142owie mi p\u0119ka\u0142o.\n\n",
    "\u2014 Pope\u0142ni\u0119 samob\u00f3jstwo!",
    "\u2014 rzek\u0142em ochryp\u0142ym basem.\n\n",
    "\u2014 Nie radz\u0119.",
    "\u017beby znowu pana przesadzili?",
    "Rozmy\u015bla\u0142em gor\u0105czkowo, jak si\u0119 przekona\u0107, czy to nie jest jednak halucynacja.\n\n",
    "\u2014 A gdybym tak... \u2014 rzek\u0142em podnosz\u0105c si\u0119.\n\n",
    "\u2014 Co?\n\n\u2014 Gdybym si\u0119 tak przejecha\u0142 na panu.",
    "Hm?",
    "Co pan na to?\n\n",
    "\u2014 Prze... co?",
    "Pan chyba oszala\u0142?\n\n",
    "Zmierzy\u0142em go oczami, zebra\u0142em si\u0119 w sobie, skoczy\u0142em na oklep i wpad\u0142em do kana\u0142u.",
    "Omal si\u0119 nie ud\u0142awi\u0142em czarn\u0105, cuchn\u0105c\u0105 bryj\u0105, lecz c\u00f3\u017c to by\u0142a, mimo wszystko, za ulga!",
    "Wylaz\u0142em na brzeg, szczur\u00f3w by\u0142o ju\u017c mniej, wida\u0107 sobie gdzie\u015b posz\u0142y.",
    "Zosta\u0142y tylko cztery.",
    "U samych kolan \u015bpi\u0105cego g\u0142\u0119boko profesora Trottelreinera gra\u0142y jego kartami w bryd\u017ca.",
    "Przerazi\u0142em si\u0119.",
    "Nawet bior\u0105c pod uwag\u0119 niezwykle wysokie st\u0119\u017cenie halucynogen\u00f3w \u2014 czy to mo\u017cliwe, \u017ceby naprawd\u0119 mog\u0142y gra\u0107?",
    "Zajrza\u0142em najt\u0142ustszemu w karty.",
    "M\u0142\u00f3ci\u0142 nimi bez \u0142adu i sk\u0142adu.",
    "Nie by\u0142 to \u017caden bryd\u017c!",
    "No, nic takiego...",
    "Odetchn\u0105\u0142em.\n\n",
    "Na wszelki wypadek postanowi\u0142em twardo nie rusza\u0107 si\u0119 na krok od kana\u0142u: mia\u0142em zupe\u0142nie do\u015b\u0107 wszelkich form ratunku z opresji, przynajmniej na jaki\u015b czas.",
    "B\u0119d\u0119 si\u0119 domaga\u0142 pierwej gwarancji.",
    "Inaczej zn\u00f3w B\u00f3g wie co mi si\u0119 przywidzi.",
    "Obmaca\u0142em twarz.",
    "Ani brody, ani maski.",
    "Co si\u0119 zn\u00f3w z ni\u0105 sta\u0142o?\n\n",
    "\u2014 Co si\u0119 mnie tyczy \u2014 rzek\u0142 profesor Trottelreiner, nie otwieraj\u0105c oczu \u2014 jestem uczciw\u0105 dziewczyn\u0105 i licz\u0119 na to, \u017ce zechce pan to uwzgl\u0119dni\u0107.\n\n",
    "Nadstawi\u0142 ucha, jak gdyby uwa\u017cnie wys\u0142uchiwa\u0142 odpowiedzi na swe s\u0142owa, po czym dorzuci\u0142:\n\n\u2014 Z mojej strony nie jest to poz\u00f3r cnotliwo\u015bci, kt\u00f3ry by mia\u0142 dodatkowo rozpali\u0107 ot\u0119pia\u0142\u0105 chu\u0107, lecz szczera prawda.",
    "Prosz\u0119 mnie nie dotyka\u0107, gdy\u017c by\u0142abym zmuszona targn\u0105\u0107 si\u0119 na swoje \u017cycie.",
    "\n\n",
    "Aha! \u2014 przemkn\u0119\u0142o mi domy\u015blnie \u2014 wi\u0119c i jemu spieszno do kana\u0142u!\n\n",
    "S\u0142ucha\u0142em dalej, uspokojony nieco, poniewa\u017c fakt, \u017ce profesor halucynowa\u0142, wyda\u0142 mi si\u0119 dowodem na to, i\u017c przynajmniej ja tego nie robi\u0119.\n\n",
    "\u2014 Za\u015bpiewa\u0107 mog\u0119, owszem \u2014 rzek\u0142 tymczasem profesor \u2014 skromna piosnka do niczego nie zobowi\u0105zuje.",
    "Czy b\u0119dzie mi pan akompaniowa\u0142?\n\n",
    "Jednak\u017ce m\u00f3g\u0142 po prostu m\u00f3wi\u0107 przez sen; w takim wypadku zn\u00f3w nic nie by\u0142o wiadomo.",
    "Mo\u017ce go dosi\u0105\u015b\u0107 na pr\u00f3b\u0119?",
    "Ale w\u0142a\u015bciwie m\u00f3g\u0142bym wskoczy\u0107 do kana\u0142u bez jego po\u015brednictwa.\n\n",
    "\u2014 Jako\u015b nie jestem przy g\u0142osie.",
    "A i mama na mnie czeka.",
    "Prosz\u0119 mnie nie odprowadza\u0107!",
    "\u2014 kategorycznie o\u015bwiadczy\u0142 Trottelreiner.",
    "Wsta\u0142em i po\u015bwieci\u0142em na wszystkie strony latark\u0105.",
    "Szczury znik\u0142y.",
    "Szwajcarska grupa futurologiczna chrapa\u0142a pokotem u samej \u015bciany.",
    "Opodal, na wydymanych fotelach, le\u017celi reporterzy przemieszani z kierownictwem Hiltona.",
    "Wsz\u0119dzie wala\u0142y si\u0119 ogryzione ko\u015bci drobiu i puszki po piwie.",
    "Je\u015bli to halucynacja, to nader, nader realistyczna \u2014 rzek\u0142em sobie.",
    "Chcia\u0142em si\u0119 jednak upewni\u0107, \u017ce ni\u0105 nie jest.",
    "Dalipan, wola\u0142bym powr\u00f3ci\u0107 na definitywn\u0105, nieodwo\u0142aln\u0105 jaw\u0119.",
    "A co tam na g\u00f3rze?\n\n",
    "Wybuchy bomb, czy te\u017c b e m b, odzywa\u0142y si\u0119 g\u0142ucho i z rzadka.",
    "Rozleg\u0142 si\u0119 bliski, g\u0142o\u015bny plusk.",
    "Powierzchnia czarnych w\u00f3d rozchyli\u0142a si\u0119, ukazuj\u0105c skrzywion\u0105 twarz profesora Trottelreinera.",
    "Poda\u0142em mu r\u0119k\u0119.",
    "Wylaz\u0142 na brzeg, otrz\u0105sn\u0105\u0142 si\u0119 i zauwa\u017cy\u0142:\n\n\u2014 Mia\u0142em idiotyczny sen.\n\n",
    "\u2014 Panie\u0144ski, co? \u2014 rzuci\u0142em od niechcenia.\n\n",
    "\u2014 U diab\u0142a!",
    "A wi\u0119c nadal halucynuj\u0119?!\n\n\u2014 Czemu pan tak s\u0105dzi?\n\n\u2014 Tylko w zwidach osoby postronne znaj\u0105 tre\u015b\u0107 naszych sn\u00f3w.\n\n",
    "\u2014 Po prostu s\u0142ysza\u0142em, co pan m\u00f3wi\u0142 \u2014 wyja\u015bni\u0142em.\n\n",
    "\u2014 Profesorze, jako fachowiec nie zna pan przypadkiem jakiej\u015b sprawdzonej metody przekonania si\u0119, czy cz\u0142owiek jest przy zdrowych zmys\u0142ach, czy te\u017c cierpi omamy?\n\n",
    "\u2014 Zawsze nosz\u0119 przy sobie ocykan.",
    "Torebka jest przemoczona, ale pastylkom to nie szkodzi.",
    "Przerywa wszelkie stany pomroczne, majaczenia, zwidy i koszmary.",
    "Chce pan?\n\n\u2014 By\u0107 mo\u017ce preparat pa\u0144ski tak dzia\u0142a \u2014 mrukn\u0105\u0142em \u2014 ale na pewno nie dzia\u0142a tak z w i d tego preparatu.\n\n",
    "\u2014 Je\u017celi halucynujemy, obudzimy si\u0119, a je\u015bli nie, nic si\u0119 zupe\u0142nie nie stanie \u2014 zapewni\u0142 mnie profesor, wk\u0142adaj\u0105c sobie do ust blador\u00f3\u017cow\u0105 pastylk\u0119.",
    "Wzi\u0105\u0142em i ja jedn\u0105 z mokrej torebki, kt\u00f3r\u0105 mi podsun\u0105\u0142.",
    "Ze\u015blizn\u0119\u0142a si\u0119 do gard\u0142a po j\u0119zyku.",
    "Z hukiem otwar\u0142a si\u0119 klapa kana\u0142owa nad nami i g\u0142owa w he\u0142mie spadochroniarskim wrzasn\u0119\u0142a:\n\n\u2014 Pr\u0119dko, na g\u00f3r\u0119, jazda, pr\u0119dko, wstawa\u0107!\n\n",
    "\u2014 Helikoptery czy olstra?",
    "\u2014 spyta\u0142em domy\u015blnie.",
    "\u2014 Je\u015bli o mnie chodzi, panie sier\u017cancie, mo\u017ce si\u0119 pan wypcha\u0107.\n\n",
    "I siad\u0142em pod \u015bcian\u0105, krzy\u017cuj\u0105c r\u0119ce na piersi.\n\n",
    "\u2014 Zwariowa\u0142? \u2014 zapyta\u0142 sier\u017cant rzeczowo Trottelrelnera, kt\u00f3ry pocz\u0105\u0142 si\u0119 wspina\u0107 po drabince.",
    "Zrobi\u0142 si\u0119 ruch.",
    "Stantor usi\u0142owa\u0142 mnie podnie\u015b\u0107 chwyciwszy za rami\u0119, ale odtr\u0105ci\u0142em jego r\u0119k\u0119.\n\n",
    "\u2014 Woli pan tu zosta\u0107?",
    "Prosz\u0119 bardzo...\n\n",
    "\u2014 Nie tak: \u201eSzcz\u0119\u015b\u0107 Bo\u017ce!\u201d \u2014 poprawi\u0142em go.",
    "Jeden po drugim znikali w otwartej klapie kana\u0142u; widzia\u0142em blask ognia, s\u0142ysza\u0142em krzyki komendy, po g\u0142uchym \u015bwi\u015bcie zorientowa\u0142em si\u0119, \u017ce kolejno ekspediuj\u0105 ich przy pomocy lataj\u0105cych tornistr\u00f3w.",
    "Dziwne \u2014 zreflektowa\u0142em si\u0119 \u2014 co to w\u0142a\u015bciwie znaczy?",
    "Czy ja halucynuj\u0119 za nich?",
    "Perprocura1.",
    "I co, b\u0119d\u0119 tak siedzia\u0142 do s\u0105dnego dnia?\n\n",
    "Mimo to ani si\u0119 ruszy\u0142em.",
    "Klapa zatrzasn\u0119\u0142a si\u0119 z hukiem i zosta\u0142em sam.",
    "Latarka, postawiona sztorcem na betonie, odbitym w stropie kr\u0119giem \u015bwiat\u0142a rozja\u015bnia\u0142a s\u0142abo otoczenie.",
    "Przesz\u0142y dwa szczury, mia\u0142y szczelnie splecione ogony.",
    "To co\u015b znaczy \u2014 rzek\u0142em sobie \u2014 ale lepiej b\u0119dzie jednak si\u0119 w to nie wdawa\u0107.\n\n",
    "Zachlupota\u0142o w kanale.",
    "No no \u2014 rzek\u0142em pod nosem \u2014 i czyja\u017c to kolej teraz?",
    "Kleista powierzchnia wody rozst\u0105pi\u0142a si\u0119, ukazuj\u0105c l\u015bni\u0105ce, czarne postaci pi\u0119ciu p\u0142etwonurk\u00f3w, w okularach, maskach tlenowych, z broni\u0105 w r\u0119ku, kt\u00f3rzy wskoczyli jeden po drugim na chodnik i szli ku mnie, cz\u0142api\u0105c przera\u017aliwie \u017cabiastymi p\u0142etwami st\u00f3p.\n\n",
    "\u2014 Habla usted espanol? \u2014 zwr\u00f3ci\u0142 si\u0119 do mnie pierwszy, \u015bci\u0105gaj\u0105c mask\u0119 z g\u0142owy.",
    "Mia\u0142 \u015bniad\u0105 twarz i w\u0105sik.\n\n",
    "\u2014 Nie \u2014 odpar\u0142em.",
    "\u2014 Ale jestem przekonany, \u017ce pan m\u00f3wi po angielsku, co?\n\n\u2014 Jaki\u015b bezczelny gringo \u2014 rzuci\u0142 ten z w\u0105sikiem drugiemu.",
    "Jak na komend\u0119, wszyscy obna\u017cyli twarze i wzi\u0119li mnie na cel.\n\n",
    "\u2014 Mam wej\u015b\u0107 do kana\u0142u?",
    "\u2014 spyta\u0142em ochoczo.\n\n",
    "\u2014 Masz stan\u0105\u0107 pod \u015bcian\u0105.",
    "R\u0119ce w g\u00f3r\u0119, a wysoko!\n\nDosta\u0142em luf\u0105 w \u017cebra.",
    "Zauwa\u017cy\u0142em, \u017ce halucynacja by\u0142a bardzo dok\u0142adna \u2014 nawet pistolety maszynowe mieli wszyscy owini\u0119te w plastykowe worki, aby nie zamok\u0142y.\n\n",
    "\u2014 By\u0142o ich tu wi\u0119cej \u2014 rzek\u0142 ten z w\u0105sikiem do t\u0119giego bruneta, kt\u00f3ry usi\u0142owa\u0142 zapali\u0107 papierosa.",
    "Ten wygl\u0105da\u0142 mi na dow\u00f3dc\u0119.",
    "O\u015bwiecili ca\u0142e obozowisko, kopi\u0105c z ha\u0142asem puste puszki, przewracaj\u0105c fotele, wreszcie oficer rzek\u0142:\n\n\u2014 Bro\u0144?\n\n",
    "\u2014 Obmaca\u0142em, panie kapitanie.",
    "Nie ma.\n\n",
    "\u2014 Czy mog\u0119 spu\u015bci\u0107 r\u0119ce?",
    "\u2014 spyta\u0142em spod \u015bciany.",
    "\u2014 Bo mi zasypiaj\u0105.\n\n",
    "\u2014 Zaraz opadn\u0105 ci na dobre.",
    "Rozwala\u0107?\n\n\u2014 Mhm \u2014 skin\u0105\u0142 oficer, wydmuchuj\u0105c nozdrzami dym.",
    "\u2014 Nie! Czeka\u0107! \u2014 dorzuci\u0142.\n\n",
    "Podszed\u0142 do mnie, ko\u0142ysz\u0105c si\u0119 w biodrach.",
    "Do pasa mia\u0142 przytroczony ca\u0142y p\u0119k z\u0142otych pier\u015bcionk\u00f3w na sznurku.",
    "Niezwykle realistyczne!",
    "\u2014 pomy\u015bla\u0142em.\n\n",
    "\u2014 Gdzie ci inni? \u2014 spyta\u0142.\n\n",
    "\u2014 Mnie pan pyta?",
    "Wyhalucynowali si\u0119 przez klap\u0119.",
    "A zreszt\u0105 pan to i tak wie.\n\n",
    "\u2014 Pomieszany, panie kapitanie.",
    "Niech si\u0119 nie m\u0119czy \u2014 rzek\u0142 ten z w\u0105sikiem i odci\u0105gn\u0105\u0142 bezpiecznik przez plastykow\u0105 os\u0142on\u0119.\n\n",
    "\u2014 Nie tak \u2014 rzek\u0142 oficer.",
    "\u2014 B\u0119dzie dziura w worku, sk\u0105d we\u017amiesz inny, durniu?",
    "No\u017cem go.\n\n",
    "\u2014 Je\u015bli mog\u0119 si\u0119 wtr\u0105ci\u0107, wola\u0142bym jednak kul\u0119 \u2014 zauwa\u017cy\u0142em, nieznacznie opuszczaj\u0105c r\u0119ce.\n\n",
    "\u2014 Kto ma n\u00f3\u017c?\n\n",
    "Zacz\u0119li szuka\u0107.",
    "Oczywi\u015bcie oka\u017ce si\u0119, \u017ce go nie maj\u0105! \u2014 rozwa\u017ca\u0142em.",
    "\u2014 Za pr\u0119dko by si\u0119 to sko\u0144czy\u0142o.",
    "Oficer cisn\u0105\u0142 niedopa\u0142ek na beton, rozgni\u00f3t\u0142 go z niesmakiem ko\u0144cem p\u0142etwy, splun\u0105\u0142 i rzek\u0142:\n\n\u2014 Ko\u0144czy\u0107 go.",
    "Idziemy.\n\n",
    "\u2014 Tak, bardzo prosz\u0119! \u2014 powt\u00f3rzy\u0142em skwapliwie.",
    "Zbli\u017cyli si\u0119 do mnie, zaintrygowani.\n\n",
    "\u2014 Co ci tak spieszno na tamten \u015bwiat, gringo?",
    "Patrzcie wieprza, jak si\u0119 doprasza!",
    "A mo\u017ce mu tylko ur\u017cn\u0105\u0107 palce i nos? \u2014 pr\u00f3bowali jeden przez drugiego.\n\n",
    "\u2014 Nie, nie!",
    "Prosz\u0119 od razu, panowie!",
    "Bez lito\u015bci, \u015bmia\u0142o! \u2014 zach\u0119ca\u0142em ich.\n\n",
    "\u2014 Pod wod\u0119! \u2014 zakomenderowa\u0142 oficer.",
    "Spu\u015bcili na twarze maski z cz\u00f3\u0142, oficer rozpi\u0105\u0142 pas zewn\u0119trzny, doby\u0142 z wewn\u0119trznej kieszeni p\u0142aski rewolwer, dmuchn\u0105\u0142 w luf\u0119, podrzuci\u0142 bro\u0144 jak kowboj w kiepskim filmie i strzeli\u0142 mi w plecy.",
    "Paskudny b\u00f3l prze\u015bwidrowa\u0142 klatk\u0119 piersiow\u0105.",
    "Zacz\u0105\u0142em si\u0119 osuwa\u0107 po \u015bcianie; z\u0142apa\u0142 mnie za kark, wykr\u0119ci\u0142 twarz\u0105 do g\u00f3ry i strzeli\u0142 raz jeszcze z tak bliska, \u017ce o\u015blepi\u0142 mnie ogie\u0144 wylotowy.",
    "Huku nie us\u0142ysza\u0142em, bo straci\u0142em przytomno\u015b\u0107.",
    "By\u0142em potem w zupe\u0142nym mroku, dusz\u0105c si\u0119, bardzo d\u0142ugo, co\u015b targa\u0142o mn\u0105, podrzuca\u0142o, mam nadziej\u0119, \u017ce ani ambulans, ani helikopter \u2014 my\u015bla\u0142em, potem zrobi\u0142o si\u0119, w tym mroku, jeszcze ciemniej, i nawet owa ciemno\u015b\u0107 rozpu\u015bci\u0142a si\u0119 w ko\u0144cu, tak \u017ce nie zosta\u0142o ju\u017c nic.\n\n",
    "Gdy otwar\u0142em oczy, siedzia\u0142em na schludnie pos\u0142anym \u0142\u00f3\u017cku, w pokoju o w\u0105skim oknie, z szyb\u0105 zamalowan\u0105 bia\u0142ym lakierem; patrza\u0142em t\u0119po na drzwi, jak gdyby na co\u015b czekaj\u0105c.",
    "Nie mia\u0142em poj\u0119cia, ani gdzie jestem, ani sk\u0105d si\u0119 tu wzi\u0105\u0142em.",
    "Na nogach mia\u0142em p\u0142askie trepy, na sobie \u2014 pasiast\u0105 pi\u017cam\u0119.",
    "Dobrze, \u017ce cho\u0107 co\u015b nowego \u2014 przemkn\u0119\u0142o mi \u2014 jakkolwiek nie zapowiada si\u0119 to nazbyt ciekawie.",
    "Drzwi uchyli\u0142y si\u0119.",
    "Sta\u0142 w nich, otoczony gromadk\u0105 m\u0142odych ludzi w bia\u0142ych p\u0142aszczach szpitalnych, kr\u0119py brodacz z siw\u0105, szczotkowat\u0105 czupryn\u0105, w z\u0142otych okularach.",
    "W r\u0119ku trzyma\u0142 gumowy m\u0142otek.\n\n",
    "\u2014 Ciekawy przypadek \u2014 rzek\u0142.",
    "\u2014 Bardzo ciekawy, prosz\u0119 koleg\u00f3w.",
    "Pacjent ten uleg\u0142 zatruciu znaczn\u0105 dawk\u0105 halucynogen\u00f3w cztery miesi\u0105ce temu.",
    "Dzia\u0142anie ich ust\u0105pi\u0142o ju\u017c od dawna, lecz on nie potrafi w to uwierzy\u0107 i nadal uwa\u017ca wszystko, co dostrzega, za objaw halucynatoryczny.",
    "W aberracji swej posun\u0105\u0142 si\u0119 tak daleko, \u017ce sam prosi\u0142 \u017co\u0142nierzy genera\u0142a Diaza, kt\u00f3rzy uciekali kana\u0142ami z zaj\u0119tego pa\u0142acu, aby go rozstrzelali, poniewa\u017c liczy\u0142 na to, \u017ce \u015bmier\u0107 b\u0119dzie w samej rzeczy przebudzeniem z omam\u00f3w.",
    "Zosta\u0142 uratowany dzi\u0119ki trzem bardzo powa\u017cnym zabiegom \u2014 usuni\u0119to mu dwie kule z kom\u00f3r sercowych \u2014 i uzna\u0142, \u017ce nadal halucynuje.\n\n",
    "\u2014 Czy to jest schizofrenia?",
    "\u2014 cienkim g\u0142osem spyta\u0142a niska studentka, kt\u00f3ra, nie mog\u0105c si\u0119 przepcha\u0107 przez st\u0142oczonych koleg\u00f3w, stawa\u0142a na palcach, aby zobaczy\u0107 mnie ponad ich barkami.\n\n",
    "\u2014 Nie.",
    "Jest to psychoza reaktywna o nowej postaci, wywo\u0142anej, niew\u0105tpliwie, zastosowaniem tych fatalnych \u015brodk\u00f3w.",
    "Wypadek zupe\u0142nie beznadziejny; tak \u017ale rokuj\u0105cy, \u017ce zdecydowali\u015bmy si\u0119 podda\u0107 go witryfikacji.\n\n",
    "\u2014 Doprawdy?",
    "Panie profesorze!",
    "\u2014 studentka nie posiada\u0142a si\u0119 z zainteresowania.\n\n",
    "\u2014 Tak.",
    "Jak wiecie, przypadki beznadziejne mo\u017cna ju\u017c obecnie zamra\u017ca\u0107 w p\u0142ynnym azocie na okres od czterdziestu do siedemdziesi\u0119ciu lat.",
    "Ka\u017cdy taki pacjent zostaje umieszczony w hermetycznym pojemniku, rodzaju naczynia Dewara, z dok\u0142adnym opisem historii choroby; w miar\u0119 nowych odkry\u0107 i post\u0119p\u00f3w medycyny, podziemia, w kt\u00f3rych przechowuje si\u0119 tych ludzi, podlegaj\u0105 remanentom, i wskrzesza si\u0119 ka\u017cdego, kt\u00f3remu ju\u017c mo\u017cna pom\u00f3c.\n\n",
    "\u2014 Czy pan si\u0119 ch\u0119tnie godzi na to, aby zosta\u0107 zamro\u017conym?",
    "\u2014 spyta\u0142a mnie studentka,",
    "wetkn\u0105wszy g\u0142ow\u0119 mi\u0119dzy dwu ros\u0142ych student\u00f3w.",
    "Oczy jej p\u0142on\u0119\u0142y naukow\u0105 ciekawo\u015bci\u0105.\n\n",
    "\u2014 Nie rozmawiam z przywidzeniami \u2014 odpar\u0142em.",
    "\u2014 Najwy\u017cej mog\u0119 powiedzie\u0107, jak pani na imi\u0119.",
    "Halucyna.\n\n",
    "Gdy zamykali drzwi, s\u0142ysza\u0142em jeszcze g\u0142os studentki, kt\u00f3ra m\u00f3wi\u0142a: \u2014 Zimowy sen!",
    "Witryfikacja! To przecie\u017c podr\u00f3\u017c w czasie, jak romantycznie!",
    "\u2014 Nie podziela\u0142em jej zdania, lecz c\u00f3\u017c mi pozostawa\u0142o nad poddanie si\u0119 fikcyjnej zewn\u0119trzno\u015bci?",
    "Pod wiecz\u00f3r nast\u0119pnego dnia dwaj piel\u0119gniarze zaprowadzili mnie do sali operacyjnej, w kt\u00f3rej sta\u0142 szklany basen, dymi\u0105cy parami tak lodowatymi, \u017ce od ich powiewu \u015bcina\u0142o dech.",
    "Dosta\u0142em moc zastrzyk\u00f3w, potem, u\u0142o\u017conego na stole operacyjnym, napojono mnie przez rurk\u0119 s\u0142odkawym przezroczystym p\u0142ynem \u2014 gliceryn\u0105, jak mi wyja\u015bni\u0142 starszy piel\u0119gniarz.",
    "By\u0142 dobry dla mnie.",
    "Nazywa\u0142em go Halucjanem.",
    "Gdy zasypia\u0142em ju\u017c, pochyli\u0142 si\u0119 nade mn\u0105, \u017ceby mi jeszcze krzykn\u0105\u0107 do ucha: \u2014 Szcz\u0119\u015bliwego przebudzenia!\n\n",
    "Nie mog\u0142em mu ani odpowiedzie\u0107, ani nawet palcem ruszy\u0107.",
    "Przez ca\u0142y czas \u2014 tygodniami! \u2014 obawia\u0142em si\u0119 po\u015bpiechu z ich strony \u2014 \u017ce mnie wrzuc\u0105 do basenu, nim strac\u0119 przytomno\u015b\u0107.",
    "Wida\u0107 jednak pospieszyli si\u0119 zbytnio, poniewa\u017c ostatnim d\u017awi\u0119kiem tego \u015bwiata, jaki doszed\u0142 mych uszu, by\u0142 plusk, z kt\u00f3rym cia\u0142o moje wpad\u0142o do p\u0142ynnego azotu.",
    "Przykry d\u017awi\u0119k.\n\n",
    "*\n\nNic.\n\n*\n\nNic.\n\n*\n\nNic, ale to zupe\u0142nie nic.\n\n*\n\nZdawa\u0142o mi si\u0119, \u017ce co\u015b, lecz gdzie tam.",
    "Nic.\n\n*\n\nNie ma nic \u2014 mnie te\u017c nie.\n\n*\n\nJak d\u0142ugo jeszcze?",
    "Nic.\n\n*\n\nJak gdyby co\u015b, chocia\u017c to niepewne.",
    "Musz\u0119 si\u0119 skoncentrowa\u0107.\n\n*\n\nCo\u015b, ale bardzo niewiele tego.",
    "W innych okoliczno\u015bciach uzna\u0142bym, \u017ce nic.\n\n*\n\nLodowce bia\u0142e i b\u0142\u0119kitne.",
    "Wszystko jest zrobione z lodu.",
    "Ja te\u017c.\n\n*\n\n\u0141adne te lodowce, gdyby tylko nie by\u0142o tak cholernie zimno.\n\n",
    "*\n\nIg\u0142y lodowe i \u015bniegowe kryszta\u0142ki.",
    "Arktyka.",
    "Kra w g\u0119bie.",
    "Szpik w ko\u015bciach?",
    "Jaki tam szpik \u2014 czysty, przezroczysty l\u00f3d.",
    "Jest lodowaty i sztywny.\n\n",
    "*\n\nMro\u017conka \u2014 to ja.",
    "Ale co to znaczy ,ja\u201d?",
    "Oto pytanie.\n\n*\n\nJeszcze nigdy nie by\u0142o mi tak zimno.",
    "Ca\u0142e szcz\u0119\u015bcie, \u017ce nie wiem, co to \u201emi\u201d.",
    "Mnie?",
    "Niby komu?",
    "Lodowcowi?",
    "Czy g\u00f3ry lodowe maj\u0105 dziurki?\n\n*\n\nJestem zimowym kalafiorem w promieniach s\u0142o\u0144ca.",
    "Wiosna!",
    "Wszystko ju\u017c taje.",
    "Ja przede wszystkim.",
    "W ustach \u2014 sopel albo j\u0119zyk.\n\n",
    "*\n\nJednak to j\u0119zyk.",
    "M\u0119cz\u0105 mnie, turlaj\u0105, \u0142ami\u0105, tr\u0105, a nawet, zdaje si\u0119, bij\u0105.",
    "Le\u017c\u0119 pod plastykow\u0105 p\u0142acht\u0105, nade mn\u0105 \u2014 lampy.",
    "A wi\u0119c st\u0105d mi si\u0119 wzi\u0105\u0142 ten inspektowy kalafior.",
    "Musia\u0142em majaczy\u0107.",
    "Bia\u0142o \u2014 wsz\u0119dzie bia\u0142o, ale to \u015bciany, nie \u015bnieg.\n\n*\n\nOdmrozili mnie.",
    "Z wdzi\u0119czno\u015bci postanowi\u0142em pisa\u0107 dziennik \u2014 jak tylko b\u0119d\u0119 m\u00f3g\u0142 wzi\u0105\u0107 pi\u00f3ro do zgrabia\u0142ej r\u0119ki.",
    "W oczach \u2014 wci\u0105\u017c jeszcze lodowe t\u0119cze i niebieskie l\u015bnienia.",
    "Zimno piekielne, ale ju\u017c mog\u0119 si\u0119 wygrzewa\u0107.\n\n",
    "27. VII.",
    "Podobno reanimowano mnie przez trzy tygodnie.",
    "By\u0142y jakie\u015b trudno\u015bci.",
    "Siedz\u0119 w \u0142\u00f3\u017cku i pisz\u0119.",
    "Mam pok\u00f3j du\u017cy za dnia i ma\u0142y wieczorem.",
    "Piel\u0119gnuj\u0105 mnie m\u0142ode \u0142adne kobiety w srebrnych maseczkach.",
    "Niekt\u00f3re bez piersi.",
    "Widz\u0119 podw\u00f3jnie lub lekarz naczelny ma dwie g\u0142owy.",
    "Wikt ca\u0142kiem zwyk\u0142y \u2014 kasza manna, strucla, mleko, p\u0142atki owsiane, befsztyczek.",
    "Cebulka nieco przypalona.",
    "Lodowce ju\u017c \u015bni\u0105 mi si\u0119 tylko \u2014 ale z okropn\u0105 uporczywo\u015bci\u0105.",
    "Zamarzam, lodowaciej\u0119, zalodowuj\u0119 si\u0119 o\u015bnie\u017cony i skrzypi\u0105cy od wieczora do ranka.",
    "Termofory, kompresy nie pomagaj\u0105.",
    "Najlepiej jeszcze spirytus przed snem.\n\n",
    "28. VII.",
    "Te kobiety bez piersi \u2014 to studenci.",
    "Nie mo\u017cna poza tym odr\u00f3\u017cni\u0107 od siebie p\u0142ci.",
    "Wszyscy duzi, \u0142adni i wci\u0105\u017c u\u015bmiechni\u0119ci.",
    "Jestem s\u0142aby, rozkapryszony jak dziecko, wszystko mnie dra\u017cni.",
    "Po zastrzyku wbi\u0142em dzi\u015b ig\u0142\u0119 w zadek siostrze prze\u0142o\u017conej, ale prawie nie przesta\u0142a si\u0119 do mnie u\u015bmiecha\u0107.",
    "Chwilami jakbym p\u0142yn\u0105\u0142 na krze, to jest na \u0142\u00f3\u017cku.",
    "Wy\u015bwietlaj\u0105 mi na suficie zaj\u0105czki, mr\u00f3wki, kr\u00f3wki, robaczki i \u017cuczki.",
    "Czemu?",
    "Dostaj\u0119 gazet\u0119 dla dzieci.",
    "Pomy\u0142ka?\n\n29. VII.",
    "M\u0119cz\u0119 si\u0119 szybko.",
    "Ale ju\u017c wiem, \u017ce poprzednio, to znaczy na pocz\u0105tku reanimacji, majaczy\u0142em.",
    "Podobno tak ma by\u0107.",
    "To normalne.",
    "Przybysz\u00f3w sprzed kilkudziesi\u0119ciu lat przyzwyczaja si\u0119 do nowego \u017cycia stopniowo.",
    "Proceder ten przypomina spos\u00f3b, w jaki wyci\u0105gaj\u0105 nurka z otch\u0142ani, nie mo\u017cna z wielkiej g\u0142\u0119bi wydoby\u0107 go za jednym zamachem.",
    "Tak i odmro\u017ce\u0144ca \u2014 to pierwsze nowe s\u0142owo, jakie pozna\u0142em \u2014 przysposabia si\u0119 na raty do nie znanego mu \u015bwiata.",
    "Mamy rok 2039.",
    "Jest lipiec, lato, \u0142adna pogoda.",
    "Moja osobista piel\u0119gniarka nazywa si\u0119 Aileen Rogers, ma niebieskie oczy i dwadzie\u015bcia trzy lata.",
    "Przyszed\u0142em powt\u00f3rnie na \u015bwiat w rewitarium pod Nowym Jorkiem.",
    "Inaczej \u2014 zmartwychwstalnia.",
    "Tak m\u00f3wi\u0105.",
    "To prawie miasto z ogrodami.",
    "W\u0142asne m\u0142yny, piekarnie, drukarnie.",
    "Bo teraz ju\u017c nie ma zbo\u017ca ani ksi\u0105\u017cek.",
    "Jest jednak chleb, \u015bmietanka do kawy i ser.",
    "Nie od krowy?",
    "Piel\u0119gniarka my\u015bla\u0142a, \u017ce krowa \u2014 to jaka\u015b maszyna.",
    "Nie mog\u0119 si\u0119 dogada\u0107.",
    "Sk\u0105d si\u0119 bierze mleko?",
    "Z trawy.",
    "Wiadomo, \u017ce z trawy, ale kto j\u0105 \u017cre, \u017ceby by\u0142o mleko?",
    "Nikt nie \u017cre.",
    "Wi\u0119c sk\u0105d si\u0119 bierze mleko?",
    "Z trawy.",
    "Samo?",
    "Samo z niej si\u0119 robi?",
    "Nie samo.",
    "To znaczy niezupe\u0142nie samo.",
    "Trzeba mu pom\u00f3c.",
    "Krowa pomaga?",
    "Nie.",
    "Wi\u0119c jakie zwierz\u0119?",
    "\u017badne zwierz\u0119.",
    "Wi\u0119c sk\u0105d si\u0119 bierze mleko!",
    "I tak dalej, w k\u00f3\u0142ko.\n\n",
    "30. VII 2039.",
    "Prosta rzecz \u2014 polewaj\u0105 czym\u015b pastwisko i od promieni s\u0142o\u0144ca robi si\u0119 z trawy serek.",
    "O mleku jeszcze nie wiem.",
    "Ale w ko\u0144cu to nie jest jednak najwa\u017cniejsze.",
    "Zaczynam wstawa\u0107 \u2014 i na w\u00f3zek.",
    "By\u0142em dzi\u015b nad stawem pe\u0142nym \u0142ab\u0119dzi.",
    "S\u0105 pos\u0142uszne, przyp\u0142ywaj\u0105 na wezwanie.",
    "Tresowane?",
    "Nie, one s\u0105 zdalne.",
    "Co to znaczy?",
    "Z jakiej odleg\u0142o\u015bci s\u0105 te \u0142ab\u0119dzie?",
    "Zdalnie sterowane.",
    "Dziwne.",
    "Ptactwa naturalnego nie ma ju\u017c, wygin\u0119\u0142o na pocz\u0105tku XXI wieku \u2014 od smogu.",
    "To przynajmniej pojmuj\u0119.\n\n",
    "31. VII 2039. Zacz\u0105\u0142em chodzi\u0107 na lekcje \u017cycia wsp\u00f3\u0142czesnego.",
    "Udziela ich komputer.",
    "Nie odpowiada na wszystkie pytania.",
    "\u201eDowiesz si\u0119 p\u00f3\u017aniej\u201d.",
    "Od trzydziestu lat na Ziemi panuje trwa\u0142y pok\u00f3j dzi\u0119ki rozbrojeniu powszechnemu.",
    "Wojska zosta\u0142o ma\u0142o co.",
    "Pokazywa\u0142 mi ju\u017c modele robot\u00f3w.",
    "Jest ich wiele \u2014 r\u00f3\u017cnych, ale nie w rewitarium \u2014 aby nie p\u0142oszy\u0107 odmro\u017ce\u0144c\u00f3w.",
    "Panuje powszechny dobrobyt.",
    "To, o co wci\u0105\u017c pytam, nie jest najwa\u017cniejsze pod\u0142ug mego preceptora.",
    "Lekcja odbywa si\u0119 w ma\u0142ej kabinie, przed pulpitem.",
    "S\u0142owa, obrazki i tr\u00f3jwymiarowe projekcje.\n\n",
    "5. VIII 2039.",
    "Ju\u017c za cztery dni mam opu\u015bci\u0107 rewitarium.",
    "Na ziemi \u017cyje 29,5 miliarda ludzi.",
    "Istniej\u0105 pa\u0144stwa i granice, lecz nie ma konflikt\u00f3w.",
    "Pozna\u0142em dzi\u015b g\u0142\u00f3wn\u0105 r\u00f3\u017cnic\u0119 mi\u0119dzy dawnymi i nowymi lud\u017ami.",
    "Poj\u0119ciem podstawowym jest teraz psychemia.",
    "\u017byjemy w psywilizacji.",
    "Has\u0142o \u201epsychiczny\u201d przesta\u0142o istnie\u0107 \u2014 teraz m\u00f3wi si\u0119 \u201epsychemiczny\u201d.",
    "Komputer m\u00f3wi\u0142, \u017ce ludzko\u015b\u0107 szarpa\u0142y sprzeczno\u015bci mi\u0119dzy starom\u00f3zgowiem, odziedziczonym po zwierz\u0119tach, i nowom\u00f3zgowiem.",
    "Stare jest pop\u0119dowe, irracjonalne, egotyczne i bardzo zaciek\u0142e.",
    "Nowe ci\u0105gn\u0119\u0142o tu \u2014 stare tam.",
    "Jeszcze mam trudno\u015bci z wys\u0142awianiem bardziej zawi\u0142ych rzeczy.",
    "Stare bi\u0142o si\u0119 wci\u0105\u017c z nowym.",
    "To jest nowe ze starym.",
    "Psychemia zlikwidowa\u0142a te wewn\u0119trzne zmagania, kt\u00f3re poch\u0142ania\u0142y tyle marnowanej energii umys\u0142owej.",
    "Psychemikalia robi\u0105 za nas, co nale\u017cy, ze starom\u00f3zgowiem \u2014 harmonizuj\u0105, \u0142agodz\u0105, perswaduj\u0105, od \u015brodka, po dobremu.",
    "Na uczuciach spontanicznych polega\u0107 nie wolno.",
    "Kto by tak robi\u0142, ten jest nieprzyzwoity.",
    "Trzeba zawsze za\u017cy\u0107 specyfik odpowiedni do okoliczno\u015bci.",
    "On pomo\u017ce, podeprze, nakieruje, usprawni i wyg\u0142adzi.",
    "Zreszt\u0105 to nie on, to cz\u0119\u015b\u0107 mnie samego, jak staj\u0105 si\u0119 ni\u0105 po przyzwyczajeniu okulary, bez kt\u00f3rych \u017ale wida\u0107.",
    "Nauki te szokuj\u0105 mnie \u2014 boj\u0119 si\u0119 kontaktu z nowymi lud\u017ami.",
    "Nie chc\u0119 za\u017cywa\u0107 psy chemikali\u00f3w.",
    "S\u0105 to \u2014 m\u00f3wi preceptor \u2014 opory typowe i naturalne.",
    "Jaskiniowiec te\u017c by si\u0119 zapiera\u0142 przed tramwajem.\n\n",
    "8. VIII 2039.",
    "By\u0142em z piel\u0119gniark\u0105 w Nowym Jorku.",
    "Zielony ogrom.",
    "Wysoko\u015b\u0107, na kt\u00f3rej p\u0142yn\u0105 chmury, mo\u017cna regulowa\u0107.",
    "Powietrze jak w lesie.",
    "Przechodnie na ulicach papuzie odziani, szlachetni z twarzy, dobrzy dla siebie, u\u015bmiechni\u0119ci.",
    "Nikt si\u0119 nigdzie nie spieszy.",
    "Moda kobieca jak zawsze nieco ob\u0142\u0119dna \u2014 kobiety maj\u0105 na czo\u0142ach ruchome widoczki, z uszu wystaj\u0105 im ma\u0142e czerwoniuchne j\u0119zyczki albo guziczki.",
    "Opr\u00f3cz naturalnych r\u0105k mo\u017cna mie\u0107 detaszki \u2014 r\u0105czki dodatkowe, do odpinania.",
    "Nie mog\u0105 te r\u0119ce wiele, ale zawsze \u2014 potrzyma\u0107 co, otworzy\u0107 drzwi, podrapa\u0107 mi\u0119dzy \u0142opatkami.",
    "Opuszczam jutro rewitarium.",
    "Podobnych jest w Ameryce dwie\u015bcie, a mimo to powsta\u0142y ju\u017c po\u015blizgi w terminarzu odmra\u017cania t\u0142um\u00f3w, kt\u00f3re w zesz\u0142ym wieku ufnie k\u0142ad\u0142y si\u0119 do lodowej k\u0105pieli.",
    "Wzgl\u0105d na zastyg\u0142e kolejki zmusza do przyspieszania procedur rehabilitacyjnych.",
    "Pojmuj\u0119 to w pe\u0142ni.",
    "Mam rachunek bankowy, tak \u017ce o prac\u0119 b\u0119d\u0119 si\u0119 musia\u0142 stara\u0107 dopiero po Nowym Roku.",
    "Ka\u017cdemu zamra\u017canemu zak\u0142ada si\u0119 bowiem ksi\u0105\u017ceczk\u0119 oszcz\u0119dno\u015bciow\u0105 na procent sk\u0142adany, z tak zwanym zmartwychwstaniem docelowym.\n\n",
    "9. VIII 2039.",
    "Dzi\u015b jest ten wa\u017cny dla mnie dzie\u0144.",
    "Mam ju\u017c mieszkade\u0142ko trzypokojowe na Manhattanie.",
    "Terkopterem prosto z rewitarium.",
    "M\u00f3wi si\u0119 teraz bardzo zwi\u0119\u017ale: \u201dterci\u0107\u201d i \u201ekopci\u0107\u201d.",
    "Nie chwytam jednak znaczeniowej r\u00f3\u017cnicy obu tych czasownik\u00f3w.",
    "Nowy Jork, dawne \u015bmietnisko zatkane samochodami, zamieni\u0142 si\u0119 w system wielopi\u0119trowych ogrod\u00f3w.",
    "S\u0142oneczne \u015bwiat\u0142o pompuje si\u0119 przewodami.",
    "To s\u0105 soledukty.",
    "Tak grzecznych, nie rozkapryszonych dzieci za mych czas\u00f3w nie by\u0142o poza buduj\u0105cymi powiastkami.",
    "Na rogu mojej ulicy \u2014 Biuro Rejestracji Samorodnych Kandydat\u00f3w do Nagrody Nobla.",
    "Obok salony sztuki, w kt\u00f3rych za bezcen sprzedaj\u0105 same autentyczne p\u0142\u00f3tna \u2014 z gwarancjami, metrykami \u2014 nawet rembrandty i matissy!",
    "W oficynie mego wie\u017cowca \u2014 szko\u0142a ma\u0142ych komputer\u00f3w pneumatycznych.",
    "St\u0105d dochodz\u0105 czasem \u2014 wentylacyjnymi szybami?",
    "\u2014 ich syczenia i sapania.",
    "Komputerk\u00f3w tych u\u017cywa si\u0119 mi\u0119dzy innymi do wypychania ukochanych ps\u00f3w po ich naturalnej \u015bmierci.",
    "Wydaje mi si\u0119 to raczej monstrualne, ale ludzie, jak ja, stanowi\u0105 tu wszak znikom\u0105 mniejszo\u015b\u0107.",
    "Chodz\u0119 wiele po mie\u015bcie.",
    "Umiem ju\u017c porusza\u0107 si\u0119 gnakiem.",
    "To \u0142atwe.",
    "Kupi\u0142em sobie amarantowy \u017cupanik z bia\u0142ym frontem, srebrnymi bokami, amarantow\u0105 wst\u0119g\u0105, z\u0142oto lamowanym ko\u0142nierzem.",
    "To jest najmniej jaskrawy ze stroj\u00f3w, jakie teraz si\u0119 nosi.",
    "Mo\u017cna mie\u0107 odzie\u017c wci\u0105\u017c zmieniaj\u0105c\u0105 kr\u00f3j i barw\u0119, suknie kurcz\u0105ce si\u0119 pod spojrzeniem m\u0119skim lub na odwr\u00f3t \u2014 rozk\u0142adaj\u0105ce si\u0119 jak kwiaty do snu, suknie i bluzki pokazuj\u0105ce r\u00f3\u017cne rzeczy, jakby by\u0142y ekranikami telewizyjnymi, i te widoczki na nich si\u0119 ruszaj\u0105.",
    "Mo\u017cna nosi\u0107 ordery, jakie kto chce i ile si\u0119 chce.",
    "Mo\u017cna hodowa\u0107 hydroponicznie japo\u0144skie ro\u015bliny kar\u0142owate na kapeluszu, ale na szcz\u0119\u015bcie mo\u017cna ich te\u017c nie hodowa\u0107 i nie nosi\u0107.",
    "Nie b\u0119d\u0119 niczego wiesza\u0142 ani w uszach, ani w nosie.",
    "Ulotne wra\u017cenie, \u017ce ludzie, tacy \u0142adni, duzi, mili, grzeczni i spokojni, s\u0105 jeszcze do tego jacy\u015b \u2014 jacy\u015b osobni, specjalni \u2014 co\u015b w nich jest takiego, co mnie dziwi, a co najmniej zastanawia.",
    "Tylko co to by\u0107 mo\u017ce \u2014 poj\u0119cia nie mam.\n\n10. VIII 2039.",
    "By\u0142em dzi\u015b z Aileen na kolacji.",
    "Mi\u0142y wiecz\u00f3r.",
    "Potem \u2014 Staro\u017cytne Weso\u0142e Miasteczko na Long Island.",
    "Ubawili\u015bmy si\u0119 wybornie.",
    "Obserwuj\u0119 uwa\u017cnie ludzi.",
    "Co\u015b w nich jest.",
    "Co\u015b w nich jest osobliwego \u2014 ale co?",
    "Nie mog\u0119 tego doj\u015b\u0107.",
    "Ubranka dzieci \u2014 ch\u0142opczyk przebrany za komputer.",
    "Inny szybuj\u0105cy na wysoko\u015bci pierwszego pi\u0119tra, nad Pi\u0105t\u0105 Ulic\u0105, nad t\u0142umem, i sypi\u0105cy cukrowy groszek na przechodni\u00f3w.",
    "Kiwano do\u0144, u\u015bmiechano si\u0119 pob\u0142a\u017cliwie.",
    "Idylla.",
    "Nie do wiary!\n\n11. VIII 2039.",
    "By\u0142 dopiero co klibiscyt w sprawie pogody wrze\u015bniowej.",
    "Wyznacza si\u0119 j\u0105 w r\u00f3wnym i powszechnym g\u0142osowaniu na miesi\u0105c naprz\u00f3d.",
    "Wynik g\u0142osowania podaje si\u0119 niezw\u0142ocznie dzi\u0119ki komputerowi.",
    "G\u0142osuje si\u0119, nakr\u0119caj\u0105c odpowiedni numer telefonu.",
    "Sierpie\u0144 b\u0119dzie s\u0142oneczny, z ma\u0142\u0105 ilo\u015bci\u0105 opad\u00f3w, niezbyt upalny.",
    "B\u0119dzie sporo t\u0119cz i kumulus\u00f3w.",
    "T\u0119cze s\u0105 nie tylko przy deszczu, bo mo\u017cna je jako\u015b inaczej produkowa\u0107.",
    "Przedstawiciel meteo przeprasza\u0142 za nieudane chmury z 26, 27 i 28 lipca \u2014 niedopatrzenia kontroli technicznej!",
    "Jadam na mie\u015bcie, czasem w mieszkadle.",
    "Aileen wypo\u017cyczy\u0142a dla mnie s\u0142ownik Webstera z rewitarycznej biblioteki, bo teraz nie ma ksi\u0105\u017cek.",
    "Nie wiem, co je zast\u0105pi\u0142o.",
    "Nie rozumia\u0142em jej wyja\u015bnie\u0144, a g\u0142upio by\u0142o si\u0119 do tego przyzna\u0107.",
    "Zn\u00f3w kolacja z Aileen \u2014 w \u201eBronxie\u201d.",
    "Zawsze ma co\u015b do powiedzenia ta mi\u0142a dziewczyna, nie jak te dziewcz\u0119ta w gnakach, zwalaj\u0105ce ca\u0142y obowi\u0105zek konwersacyjny na swe torebkowe komputery.",
    "Widzia\u0142em dzi\u015b w Biurze Rzeczy Znalezionych trzy takie torebki, kt\u00f3re zrazu rozmawia\u0142y spokojnie, a potem si\u0119 pok\u0142\u00f3ci\u0142y.",
    "Co do przechodni\u00f3w i w og\u00f3le ludzi w miejscach publicznych \u2014 jak gdyby sapi\u0105.",
    "To jest g\u0142o\u015bno oddychaj\u0105.",
    "Zwyczaj taki?\n\n12. VIII 2039.",
    "Wzi\u0105\u0142em na odwag\u0119, by spyta\u0107 przechodni\u00f3w o ksi\u0119garni\u0119.",
    "Wzruszali ramionami.",
    "Gdy oddali\u0142o si\u0119 dwu, kt\u00f3rych nagabywa\u0142em, dosz\u0142y mnie s\u0142owa: \u2014 a to ci sztywny defryzo\u0144.",
    "\u2014 Czy\u017cby istnia\u0142o uprzedzenie wobec odmro\u017ce\u0144c\u00f3w?",
    "Zapisuj\u0119 dalsze nieznane wyra\u017cenia, jakem je s\u0142ysza\u0142: poj\u0105t, wcier, trzywina, samiczniak, pa\u0142acowa\u0107, bodoli\u0107, pa\u0142ci\u0107, synta\u0107.",
    "Gazety reklamuj\u0105 takie produkty, jak ciotan, czujan, wanielacz, \u0142echtomobil (\u0142echtawka, \u0142echt).",
    "Tytu\u0142 notatki miejskiej kroniki w \u201eHeraldzie\u201d: Od p\u00f3\u0142matka do p\u00f3\u0142matka.",
    "Mowa w niej o jakim\u015b jajkonoszu, kt\u00f3ry pomyli\u0142 jajni\u0119.",
    "Odpisuj\u0119 z du\u017cego Webstera: P\u00f3\u0142matek, jak p\u00f3\u0142babek, p\u00f3\u0142g\u0119sek.",
    "Jedna z.",
    "dwu kobiet, kolektywnie wydaj\u0105cych na \u015bwiat dziecko.",
    "Jajkonosz \u2014 od (anachr.) listonosz..",
    "Euplanista dostarczaj\u0105cy licencyjnych jajeczek ludzkich do domu.",
    "Nie powiem, \u017cebym to rozumia\u0142.",
    "Ciotan \u2014 por. stryjan bryjan.",
    "Encyk \u2014 por. pencyk, patrz te\u017c pod Watykan.",
    "Idiotyczny s\u0142ownik podaje synonimy, kt\u00f3rych te\u017c nie rozumiem.",
    "Popa\u0142acowa\u0107, podpa\u0142acowa\u0107, przepa\u0142acowa\u0107 \u2014 chwilowo mie\u0107 (nie: wynaj\u0105\u0107) pa\u0142ac.",
    "Wanielacz \u2014 doduch.",
    "Najgorsze s\u0105 s\u0142owa, kt\u00f3re nie zmieni\u0142y wygl\u0105du, lecz zdoby\u0142y zupe\u0142nie nowy sens.",
    "M y \u015b l i w y \u2014 plagiator cudzych pomys\u0142\u00f3w.",
    "Symulat \u2014 obiekt nie istniej\u0105cy, kt\u00f3ry udaje, ze jest.",
    "Smarkacz \u2014 smarowniczyrobot, odr\u00f3\u017cni\u0107 od zmarskacz.",
    "Zmarskacz \u2014 resuscytant, przywr\u00f3cony do \u017cycia denat, wskrzeszona ofiara wor\u00f3w.",
    "Prosz\u0119!",
    "A dalej jeszcze: Wstawa\u0144ka od wa\u0144kawstarika.",
    "Wida\u0107 o\u017cywi\u0107 trupa to teraz nic takiego.",
    "A ludzie \u2014 wszyscy niemal \u2014 sapi\u0105.",
    "W windzie, na ulicy, wsz\u0119dzie.",
    "Wygl\u0105daj\u0105 kwitn\u0105co, rumiani, weseli, opaleni, a dysz\u0105.",
    "Ja nie.",
    "Wi\u0119c nie musi si\u0119.",
    "Zwyczaj taki czy co?",
    "Pyta\u0142em Aileen \u2014 wy\u015bmia\u0142a mnie, \u017ce nic podobnego.",
    "Czy\u017cby mi si\u0119 zdawa\u0142o?\n\n13. VIII 2039.",
    "Chcia\u0142em przejrze\u0107 przedwczorajsz\u0105 gazet\u0119, ale cho\u0107 przewr\u00f3ci\u0142em mieszkad\u0142o do g\u00f3ry nogami, nie znalaz\u0142em jej.",
    "Aileen zn\u00f3w mnie \u2014 prze\u015blicznie zreszt\u0105 \u2014 wy\u015bmia\u0142a: gazeta ulatnia si\u0119 do dwudziestu czterech godzin, bo substancja, na kt\u00f3rej j\u0105 drukuj\u0105, rozpuszcza si\u0119 w powietrzu.",
    "Usprawnia to wyw\u00f3zk\u0119 \u015bmieci.",
    "Ginger, kole\u017canka Aileen, pyta\u0142a mnie dzi\u015b \u2014 ta\u0144czyli\u015bmy tarlestona w ma\u0142ym lokalu: \u2014",
    "Czyby\u015bmy si\u0119 nie z\u0142ykn\u0119li na sobotni\u0105 ciasnafk\u0119?",
    "\u2014 Nie odpowiedzia\u0142em nic, nie wiedz\u0105c, co to znaczy, a co\u015b mi m\u00f3wi\u0142o, \u017ce lepiej si\u0119 o sens nie dopytywa\u0107.",
    "Za namow\u0105 Aileen wykosztowa\u0142em si\u0119 na rzeczywizor.",
    "Telewizji nie ma ju\u017c od pi\u0119\u0107dziesi\u0119ciu lat.",
    "Zrazu trudno ogl\u0105da\u0107, bo wra\u017cenie takie, jakby obcy ludzie, ale te\u017c psy, lwy, krajobrazy, planety \u2014 wali\u0142y si\u0119 cz\u0142owiekowi w k\u0105t pokoju, zmaterializowane, \u017ce nie odr\u00f3\u017cnisz od realnych rzeczy i os\u00f3b.",
    "Poziom artystyczny jednak raczej niski.",
    "Nowe suknie zw\u0105 si\u0119 tryszcze, bo sieje natryskuje na cia\u0142o z buteleczek.",
    "J\u0119zyk zmieni\u0142 si\u0119 najbardziej.",
    "\u017bywa\u0107 od \u017cy\u0107, jak bywa\u0107 od by\u0107, bo mo\u017cna \u017cy\u0107 kilkakrotnie.",
    "St\u0105d forma cz\u0119stotliwa.",
    "Ale tak\u017ce: pry\u0107 \u2014 pryd\u0142o, my\u0107 \u2014 myd\u0142o, ba\u0107 \u2014 bad\u0142o.",
    "Poj\u0119cia nie mam, co to znaczy, a nie spos\u00f3b zamienia\u0107 randki z Aileen w lekcje wkuwania s\u0142\u00f3wek.",
    "\u015anid\u0142o \u2014 to sterowany sen pod\u0142ug obstalunku.",
    "Zamawia si\u0119 u wysennika komputerowego, to jest w dzielnicowym biurze sentezy.",
    "Przed wieczorem dostarczaj\u0105 \u015bnitek \u2014 to s\u0105 takie pastylki.",
    "Ju\u017c o tym nikomu nie m\u00f3wi\u0119, lecz nie ulega w\u0105tpliwo\u015bci: maj\u0105 zadyszk\u0119.",
    "Co do jednego.",
    "Nie zwracaj\u0105 na ni\u0105 uwagi \u2014 najmniejszej.",
    "Zw\u0142aszcza osoby starsze wprost sapi\u0105.",
    "Chyba to jednak taki zwyczaj, bo powietrzem oddycha si\u0119 doskonale i o duszno\u015bci ani mowy.",
    "Dzisiaj widzia\u0142em s\u0105siada, jak wysiada\u0142 z windy \u2014 \u0142apa\u0142 powietrze i by\u0142 troch\u0119 siny na twarzy.",
    "Ale przyjrzawszy mu si\u0119 bli\u017cej, sprawdzi\u0142em, \u017ce jest w doskona\u0142ym zdrowiu.",
    "Niby g\u0142upstwo, a nie daje mi spokoju.",
    "Czemu to tak?",
    "Niekt\u00f3rzy tylko nosem.\n\n",
    "Wy\u015bnida\u0142em dzi\u015b (wy\u015bniod\u0142em?",
    "wy\u015bnid\u0142em?)",
    "prof. Tarantog\u0119, bo mi za nim t\u0119skno.",
    "Ale dlaczego przez ca\u0142y czas siedzia\u0142 w klatce?",
    "Moja pod\u015bwiadomo\u015b\u0107 \u2014 czy pomylony obstalunek?",
    "Spiker nie m\u00f3wi: wielka walka, lecz: wala.",
    "Jak: salka i sala?",
    "Dziwne.",
    "Nie m\u00f3wi si\u0119 te\u017c bynajmniej: rzeczywizjaJak dot\u0105d pisa\u0142em.",
    "Pomyli\u0142em si\u0119.",
    "M\u00f3wi si\u0119: rewizja (res \u2014 rzecz, i wizja).",
    "Aileen mia\u0142a dzi\u015b dy\u017cur, sp\u0119dzi\u0142em wiecz\u00f3r samotnie, w mieszkaniu, to jest mieszkadle, ogl\u0105daj\u0105c dyskusj\u0119 okr\u0105g\u0142ego sto\u0142u nad nowym kodeksem karnym.",
    "Zab\u00f3jstwo karze si\u0119 tylko aresztem, bo ofiar\u0119 mo\u017cna wszak \u0142atwo wskrzesi\u0107.",
    "W\u0142a\u015bnie taki wskrzeszony cz\u0142owiek zwie si\u0119 zmarskacz.",
    "Dopiero recydacja \u2014 recydywa z premedytacj\u0105 \u2014 poci\u0105ga ju\u017c za sob\u0105 kary wi\u0119zienia (je\u015bli si\u0119 kilka razy pod rz\u0105d zabije t\u0119 sam\u0105 osob\u0119).",
    "Natomiast delikty g\u0142\u00f3wne \u2014 to z\u0142o\u015bliwe pozbawienie kogo\u015b osobistych \u015brodk\u00f3w psychemicznych oraz wp\u0142ywanie na osoby trzecie takimi \u015brodkami bez ich zgody i wiedzy.",
    "Tak mo\u017cna przecie\u017c dokona\u0107 wszystkiego, czego si\u0119 \u0142aknie, np. uzyska\u0107 po\u017c\u0105dany zapis testamentaryczny, wzajemno\u015b\u0107 uczu\u0107, zgod\u0119 na uczestnictwo w dowolnym planie, spisku eto.",
    "By\u0142o mi bardzo trudno \u015bledzi\u0107 tok tej dyskusji przed kamerami.",
    "Dopiero pod koniec po\u0142apa\u0142em si\u0119, \u017ce wi\u0119zienie znaczy teraz co\u015b innego ni\u017c dawniej.",
    "Skazanego nigdzie si\u0119 nie zamyka, a jedynie nak\u0142ada mu si\u0119 na cia\u0142o rodzaj cienkiego gorsetu czy raczej ok\u0142adziny z delikatnych, lecz mocnych pr\u0119t\u00f3w; ten egzoszkielecik znajduje si\u0119 pod trwa\u0142\u0105 kontrol\u0105 prokureterka (mikrokomputera jurydycznego), kt\u00f3ry ma si\u0119 wszyty w odzie\u017c.",
    "W\u0142a\u015bciwie jest to wi\u0119c nieustanny nadz\u00f3r, udaremniaj\u0105cy podejmowanie wielu czynno\u015bci i korzystanie z \u017cyciowych uciech.",
    "Dot\u0105d uleg\u0142y egzoszkielet stawia op\u00f3r przy pr\u00f3bach kosztowania zakazanych owoc\u00f3w.",
    "W wypadkach najci\u0119\u017cszych delikt\u00f3w stosuje si\u0119 jaki\u015b kryminol.",
    "Wszyscy uczestnicy dyskusji mieli wypisane na czo\u0142ach nazwiska i stopnie naukowe.",
    "Pewno, \u017ce to u\u0142atwia porozumienie, ale jakie\u015b jednak dziwaczne.\n\nl IX 2039.",
    "Niemi\u0142a przygoda.",
    "Gdy wy\u0142\u0105czy\u0142em po po\u0142udniu rewizor, by si\u0119 przyszykowa\u0107 na spotkanie z Aileen, dwumetrowy drab, nie pasuj\u0105cy mi od pocz\u0105tku do ogl\u0105danej sztuki (Ospanka mutangd), p\u00f3\u0142wierzba, p\u00f3\u0142atleta z s\u0119kat\u0105, powykr\u0119can\u0105 g\u0119b\u0105 buroseledynowej barwy, zamiast znikn\u0105\u0107 jak ca\u0142y obraz, podszed\u0142 do mego fotela, wzi\u0105\u0142 ze stolika kwiaty, kt\u00f3rem przygotowa\u0142 dla Aileen, i zmia\u017cd\u017cy\u0142 je na mojej g\u0142owie.",
    "Os\u0142upia\u0142em do tego stopnia, \u017ce nawet nie pr\u00f3bowa\u0142em si\u0119 broni\u0107.",
    "Rozbi\u0142 wazon, wyla\u0142 wod\u0119, zjad\u0142 p\u00f3\u0142 pud\u0142a semapek, reszt\u0119 wysypa\u0142 na dywan, podepta\u0142 nogami, nabrzmia\u0142, zaja\u015bnia\u0142 i rozbryzn\u0105\u0142 si\u0119 w deszcz iskier, niczym fajerwerk, powypalawszy moc dziurek w moich roz\u0142o\u017conych koszulach.",
    "Mimo podbitych oczu i pokancerowanej twarzy poszed\u0142em na um\u00f3wione miejsce.",
    "Aileen zorientowa\u0142a si\u0119 natychmiast.",
    "\u2014 Bo\u017ce, mia\u0142e\u015b interferenta! \u2014 krzykn\u0119\u0142a na m\u00f3j widok.",
    "Je\u015bli dwa programy, nadawane przez dwie r\u00f3\u017cne stacje satelitarne, interferuj\u0105 ze sob\u0105 d\u0142ugo, powsta\u0107 mo\u017ce interferent, to jest mieszaniec, hybryd szeregu postaci scenicznych czy innych os\u00f3b wyst\u0119puj\u0105cych w rewizji; taki hybryd, wcale solidny, potrafi narobi\u0107 paskudnych rzeczy, bo czas jego trwania po wy\u0142\u0105czeniu aparatu si\u0119ga trzech minut.",
    "Energia, jak\u0105 \u017cywi si\u0119 taki fantom, jest pono z tej samej parafii, co energia kulistych piorun\u00f3w.",
    "Kole\u017canka Aileen mia\u0142a interferenta z audycji paleontologicznej, przemieszanego z Neronem; uratowa\u0142a j\u0105 zimna krew, bo jak sta\u0142a, wskoczy\u0142a do wanny pe\u0142nej wody.",
    "Mieszkad\u0142o trzeba by\u0142o jednak remontowa\u0107.",
    "Mo\u017cna je wprawdzie zabezpieczy\u0107 ekranowaniem, ale jest to do\u015b\u0107 kosztowne, a korporacjom rewizyjnym lepiej op\u0142aca si\u0119 prowadzenie proces\u00f3w i wyp\u0142ata odszkodowa\u0144 widzom ni\u017c pe\u0142na ochrona emisji przed takimi wypadkami.",
    "Postanowi\u0142em odt\u0105d ogl\u0105da\u0107 rewizj\u0119 z grub\u0105 pa\u0142k\u0105 w r\u0119ku.",
    "Notabene: ospanka mutanga nie jest to ospianka jakiego\u015b mustanga, lecz kochanka cz\u0142owieka, kt\u00f3ry dzi\u0119ki programowanej mutacji przyszed\u0142 na \u015bwiat z mistrzowsk\u0105 umiej\u0119tno\u015bci\u0105 argenty\u0144skiego ta\u0144ca.\n\n",
    "3. IX 2039.",
    "By\u0142em u mego adwokata.",
    "Dost\u0105pi\u0142em zaszczytu osobistej rozmowy, rzecz rzadka, bo zwykle za\u0142atwiaj\u0105 klient\u00f3w biuratery.",
    "Mecenas Crawley przyj\u0105\u0142 mnie w gabinecie urz\u0105dzonym na wz\u00f3r czcigodnych lokali barrister\u00f3w, w\u015br\u00f3d czarnych szaf rze\u017abionych, gdzie w ordynku pi\u0119trzy\u0142y si\u0119 akta, zreszt\u0105 dekoracja, gdy\u017c sprawy utrwala si\u0119 ferromagnetycznie.",
    "Na g\u0142owie mia\u0142 przystawk\u0119 pami\u0119ci, memnor, rodzaj przezroczystego ko\u0142paka, w kt\u00f3rym skaka\u0142y pr\u0105dy jak r\u00f3j \u015bwietlik\u00f3w.",
    "Druga, mniejsza g\u0142owa, nosz\u0105ca rysy jego twarzy sprzed wielu lat, wystawa\u0142a mu z barku i prowadzi\u0142a przez ca\u0142y czas przyciszone telefoniczne rozmowy.",
    "Jest to g\u0142owadetaszka.",
    "Pyta\u0142, co robi\u0119; by\u0142 zdziwiony us\u0142yszawszy, nie planuj\u0119 podr\u00f3\u017cy za ocean, a gdy wyjawi\u0142em, \u017ce musz\u0119 wszak by\u0107 oszcz\u0119dny, zdziwi\u0142 si\u0119 w dw\u00f3jnas\u00f3b.\n\n",
    "\u2014 Ale\u017c mo\u017ce pan wzi\u0105\u0107 ka\u017cd\u0105 potrzebn\u0105 kwot\u0119 z brad\u0142a \u2014 powiedzia\u0142.\n\nOkazuje si\u0119, \u017ce do\u015b\u0107 jest uda\u0107 si\u0119 do banku, podpisa\u0107 kwit, a kasa (teraz \u2014 brad\u0142o) wyp\u0142aci \u017c\u0105dan\u0105 sum\u0119.",
    "Nie jest to po\u017cyczka \u2014 otrzymanie tej kwoty pod wzgl\u0119dem prawnym do niczego nie zobowi\u0105zuje.",
    "Co prawda rzecz ma sw\u00f3j haczyk.",
    "Zobowi\u0105zanie zwrotu owej sumy jest natury moralnej; sp\u0142aca siej\u0105 w ci\u0105gu lat nawet; spyta\u0142em, czemu bankom nie grozi plajta wskutek niewyp\u0142acalno\u015bci takich d\u0142u\u017cnik\u00f3w.",
    "Zn\u00f3w si\u0119 nieco zdumia\u0142.",
    "Zapomnia\u0142em, \u017ce \u017cyj\u0119 w epoce psychemicznej.",
    "Listy z grzecznymi pro\u015bbami i przypomnieniami o obligu nasycone s\u0105 lotn\u0105 substancj\u0105, kt\u00f3ra budzi wyrzuty sumienia, ch\u0119\u0107 pracy i tak brad\u0142o dochodzi swych roszcze\u0144.",
    "Oczywi\u015bcie zdarzaj\u0105 si\u0119 ludzie perfidni, przegl\u0105daj\u0105cy korespondencj\u0119 z zatkanym nosem, ale nieuczciwych nie brakuje w \u017cadnym czasie.",
    "Przypomnia\u0142em sobie rewizyjn\u0105 dyskusj\u0119 o kodeksie karnym i spyta\u0142em, czy nasycanie list\u00f3w psychemikaliami nie jest deliktem ze 139 paragrafu (kto wp\u0142yw a psy chemicznie na osoby fizyczne b\u0105d\u017a prawne bez ich zgody i wiedzy, podlega karze... itd.).",
    "Zaimponowa\u0142em mu tym; wyja\u015bni\u0142 subtelny charakter sytuacji \u2014 roszcze\u0144 wolno tak dochodzi\u0107, bo wszak, gdyby otrzymuj\u0105cy list nie by\u0142 niczyim d\u0142u\u017cnikiem, nie m\u00f3g\u0142by dozna\u0107 wyrzut\u00f3w sumienia, a wzbudzona ch\u0119\u0107 do intensywniejszej ni\u017c dot\u0105d pracy jest ze stanowiska spo\u0142ecznego rzecz\u0105 zacn\u0105.",
    "Adwokat by\u0142 wielce uprzejmy; zaprosi\u0142 mnie na obiad do \u201eBronxa\u201d \u2014 zobaczymy si\u0119 tam dziewi\u0105tego wrze\u015bnia.\n\n",
    "Po powrocie do domu uzna\u0142em, \u017ce czas najwy\u017cszy zaznajomi\u0107 si\u0119 z sytuacj\u0105 \u015bwiatow\u0105 bez polegania na samej rewizji.",
    "Pr\u00f3bowa\u0142em wzi\u0105\u0107 gazet\u0119 atakiem frontalnym, lecz utkn\u0105\u0142em ju\u017c w po\u0142owie artyku\u0142u wst\u0119pnego o wymigaczach i uchylcach.",
    "Z wiadomo\u015bciami zagranicznymi nie posz\u0142o mi lepiej.",
    "W Turcji notuje si\u0119 znaczne uciek\u0142 desymul\u00f3w oraz moc tajnych urodze\u0144c\u00f3w, czemu tameczny O\u015brodek Demopresji nie umie zapobiec.",
    "Na domiar z\u0142ego utrzymywanie licznych synkretyn\u00f3w obci\u0105\u017ca pa\u0144stwowy bud\u017cet.",
    "W Websterze, rozumie si\u0119, nie by\u0142o nic sensownego.",
    "Desymulat \u2014 obiekt udaj\u0105cy, \u017ce jest, chocia\u017c go nie ma.",
    "Desymul\u00f3w nie znalaz\u0142em.",
    "Tajny urodzeniec \u2014 to dziecko nielegalnie wydane na \u015bwiat.",
    "Tak mi powiedzia\u0142a Aileen.",
    "Demoeksplozj\u0119 pow\u015bci\u0105ga si\u0119 polityk\u0105 demopresyjn\u0105.",
    "Licencj\u0119 na dziecko mo\u017cna dosta\u0107 w dwojaki spos\u00f3b: albo ubiegaj\u0105c si\u0119 o ni\u0105 po z\u0142o\u017ceniu odpowiednich egzamin\u00f3w i papier\u00f3w, albo te\u017c jako g\u0142\u00f3wn\u0105 nagrod\u0119 na infantem (loterii infantylnej, tj. dzieci\u0119cej).",
    "Mn\u00f3stwo ludzi gra na tej loterii \u2014 takich, kt\u00f3rzy nie maj\u0105 innej szansy otrzymania licencji.",
    "Synkretynjest to sztuczny idiota; nic wi\u0119cej si\u0119 nie dowiedzia\u0142em.",
    "I tak nie\u017ale, zwa\u017cywszy j\u0119zyk, jakim pisane s\u0105 artyku\u0142y w \u201eHeraidzie\u201d.",
    "Odnotowuj\u0119 przyk\u0142adowo fragment: Profut biedny lub niedoindekspwany szkodzi konkurencji tak samo, jak rekurrencji; na takich profutach zeruj\u0105 kremokraci, dzi\u0119ki pok\u0105tom ryzykuj\u0105cym niewiele, gdy\u017c S\u0105d Najwy\u017cszy wci\u0105\u017c jeszcze nie wydal orzeczenia w sprawie Herodotousa.",
    "Opinia publiczna daremnie zapytuje od miesi\u0119cy, kto jest kompetentny w \u015bciganiu i wykrywaniu milwersacji: kontrputery czy superputery?",
    "itd. Webster obja\u015bni\u0142 mnie tylko, \u017ce kremokrata \u2014 to dawniejsza slangowa, ale ju\u017c powszechnie u\u017cywana nazwa \u0142ap\u00f3wkarza (poprzez \u201esmarowa\u0107\u201d: smaruje si\u0119 kremem, st\u0105d kremokracja \u2014 korupcja).",
    "\u017bycie nie jest jednak i teraz tak idylliczne, jak by si\u0119 mog\u0142o zdawa\u0107.",
    "Znajomy Aileen, Bili Homeburger, chce przeprowadzi\u0107 ze mn\u0105 wywiad rewizyjny, ale to jeszcze niepewne.",
    "Nie z rozwidni \u2014 z mego mieszkad\u0142a, bo rewizor mo\u017ce dzia\u0142a\u0107 te\u017c jako nadajnik.",
    "Od razu przypomnia\u0142y mi si\u0119 w zwi\u0105zku z tym ksi\u0105\u017cki rysuj\u0105ce czarne obrazy przysz\u0142o\u015bci jako antyutopii, w kt\u00f3rej ka\u017cdego obywatela \u015bledzi si\u0119 w mieszkaniu;\n\nBili wydrwi\u0142 moje obawy, t\u0142umacz\u0105c, \u017ce na odwr\u00f3cenie kierunku nadawania trzeba zawsze zgody w\u0142a\u015bciciela aparatu, a za naruszenie tej zasady gro\u017c\u0105 kary wi\u0119zienia.",
    "Za to mo\u017cna pono\u0107, odwracaj\u0105c kierunek emisji, dokona\u0107 nawet zdalnej zdrady ma\u0142\u017ce\u0144skiej.",
    "I to wiem od Billa, ale nie jestem pewien, czy to fakt, czy kawa\u0142.",
    "Zwiedza\u0142em dzi\u015b miasto gnakiem.",
    "Nie ma ju\u017c ko\u015bcio\u0142\u00f3w, \u015bwi\u0105tynia to farmakopeum.",
    "Bia\u0142o odziane osoby w srebrnych mitrach \u2014 to nie ksi\u0119\u017ca ani zakonnicy, tylko aptekariusze.",
    "Ciekawe, \u017ce za to aptek nigdzie nie ma.\n\n",
    "4. X2039.",
    "Nareszcie dowiedzia\u0142em si\u0119, jak wej\u015b\u0107 w posiadanie encyklopedii.",
    "Ju\u017c j\u0105 mam nawet \u2014 mie\u015bci si\u0119 w trzech szklanych fiolkach.",
    "Kupi\u0142em j\u0105 w naukowej si\u0119garni.",
    "Ksi\u0105\u017cek si\u0119 teraz nie czyta, ksi\u0105\u017cki sieje, nie s\u0105 z papieru, lecz z informacyjnej substancji, pokrytej lukrem.",
    "By\u0142em te\u017c w delikatesowej dietotece.",
    "Pe\u0142na samoobs\u0142uga.",
    "Na p\u00f3\u0142kach le\u017c\u0105 pi\u0119knie opakowane argumentanki, kredy bilany, multiplikol w omsza\u0142ych g\u0105siorkach, ci\u017cbina, purytacje i ekstazydy.",
    "Szkoda tylko, \u017ce nie znam jakiego\u015b lingwisty.",
    "Si\u0119garnia to chyba od si\u0119ga\u0107?",
    "A wi\u0119c teosi\u0119gamia na Sz\u00f3stej Ulicy to chyba ksi\u0105\u017cnica teologiczna?",
    "Chyba tak, s\u0105dz\u0105c po nazwach wystawionych \u015brodk\u00f3w.",
    "U\u0142o\u017cone s\u0105 dzia\u0142owe: absolventia, teodictina, metamorica \u2014 ca\u0142a wielka sala; t\u0142em sprzeda\u017cy jest dyskretna muzyka organowa.",
    "Zreszt\u0105 mo\u017cna dosta\u0107 specyfiki wszystkich wyzna\u0144; jest tam christina i antichristina, ormuzdal, arymanol, czopkieutopki, razkozianek mortyny, buddyn, perpetuan i sakrantal (w opakowaniu ja\u015bniej\u0105cym promienist\u0105 aureol\u0105).",
    "Wszystko w pastylkach, pigu\u0142kach, w syropach, kroplach, w \u0142omie, s\u0105 nawet lizaki dla dzieci.",
    "By\u0142em niedowiarkiem, ale przekona\u0142em si\u0119 do tej innowacji.",
    "Po za\u017cyciu czterech tabletek algebry opanowa\u0142em, ani wiem kiedy, wy\u017csz\u0105 matematyk\u0119 bez najmniejszego starania z mej strony; wiedz\u0119 zdobywa si\u0119 teraz przez \u017co\u0142\u0105dek.",
    "W tak dogodnych warunkach j\u0105\u0142em syci\u0107 jej g\u0142\u00f3d, ale ju\u017c dwa pierwsze tomy encyklopedii wywo\u0142a\u0142y przykry rozstr\u00f3j jelitowy.",
    "Bili, ten dziennikarz, przestrzeg\u0142 mnie przed zaprz\u0105taniem sobie g\u0142owy zb\u0119dnymi wiadomo\u015bciami: jej pojemno\u015b\u0107 nie jest przecie\u017c nieograniczona!",
    "Na szcz\u0119\u015bcie istniej\u0105 \u015brodki przeczyszczaj\u0105ce umys\u0142 i wyobra\u017ani\u0119.",
    "Np. memnolizyna czy amnestan.",
    "Mo\u017cna si\u0119 \u0142atwo pozby\u0107 balastu niepotrzebnych fakt\u00f3w lub przykrych wspomnie\u0144.",
    "W si\u0119gam!",
    "delikatesowej widzia\u0142em freudylki, mementan, monstradyn\u0119 oraz szumnie reklamowany najnowszy preparat z grupy bylank\u00f3w \u2014 autental.",
    "S\u0142u\u017cy do tworzenia syntetycznych wspomnie\u0144 tego, czego si\u0119 wcale nie do\u015bwiadczy\u0142o.",
    "Po dantynie np. cz\u0142owiek obnosi si\u0119 z dog\u0142\u0119bnym prze\u015bwiadczeniem, \u017ce napisa\u0142 Bosk\u0105 komedi\u0119.",
    "Inna rzecz, \u017ce nie bardzo wiem, po co to komu.",
    "Istniej\u0105 nowe ga\u0142\u0119zie nauki \u2014 np. psychodietetyka i korupty styka.",
    "W ka\u017cdym razie za\u017cy\u0142em encyklopedi\u0119 nie na pr\u00f3\u017cno.",
    "Wiem ju\u017c, \u017ce dziecko naprawd\u0119 wydaj\u0105 na \u015bwiat dwie kobiety posp\u00f3lnie; od jednej pochodzi jajeczko, druga za\u015b nosi i rodzi p\u0142\u00f3d.",
    "Jajkonosz przenosi jajeczka od p\u00f3\u0142matka do p\u00f3\u0142matka.",
    "Czy nie mo\u017cna pro\u015bciej?",
    "Niezr\u0119cznie mi m\u00f3wi\u0107 o tym z Aileen.",
    "Musz\u0119 poszerzy\u0107 kr\u0105g znajomych.\n\n",
    "5. IX 2039.",
    "Znajomi nie s\u0105 konieczni jako informatorzy: istnieje \u015brodek zwany duetyn\u0105, kt\u00f3ry rozdwaja osobowo\u015b\u0107 tak, \u017ce prowadzi si\u0119 dyskusje z samym sob\u0105 na dowolny temat (okre\u015blony osobnym specyfikiem).",
    "Inna rzecz, \u017ce czuj\u0119 si\u0119 nieco sp\u0142oszony bezkresnymi horyzontami psychemii i nie zamierzam na razie bra\u0107 wszystkiego, co popadnie.",
    "Podczas dalszego zwiedzania miasta trafi\u0142em dzi\u015b ca\u0142kiem przypadkowo na cmentarz.",
    "Nazywa si\u0119 zgonnica.",
    "Grabarzy nie ma ju\u017c, zast\u0119puj\u0105 ich groboty.",
    "Widzia\u0142em pogrzeb.",
    "Nieboszczyka umieszczono w tak zwanym grobowcu zwrotnym, poniewa\u017c nie jest jeszcze pewne, czy go nie wskrzesz\u0105.",
    "Jego ostatni\u0105 wol\u0105 by\u0142o le\u017ce\u0107 do ko\u0144ca, tj. tak d\u0142ugo, jak si\u0119 tylko da, lecz \u017cona z te\u015bciow\u0105 wyst\u0105pi\u0142y do s\u0105du o obalenie testamentu.",
    "Nie jest to, s\u0142ysz\u0119, wypadek izolowany.",
    "Sprawa b\u0119dzie si\u0119 wlok\u0142a po instancjach, bo jest trudna pod wzgl\u0119dem prawnym.",
    "Samob\u00f3jca, kt\u00f3ry nie \u017cyczy sobie \u017cadnych rezurekcji, musi chyba u\u017cy\u0107 bomby?",
    "Nigdy jako\u015b nie przysz\u0142o mi do g\u0142owy, \u017ce kto\u015b mo\u017ce sobie n i e \u017cyczy\u0107 zmartwychwstania.",
    "Wida\u0107 mo\u017ce, ale tylko w\u00f3wczas, gdy ono jest \u0142atwo dost\u0119pne.",
    "Cmentarz pi\u0119kny, tonie w zielonych g\u0105szczach, trumny jednak dziwnie ma\u0142e.",
    "Czy\u017cby prasowali zw\u0142oki?",
    "W tej cywilizacji wszystko wydaje si\u0119 mo\u017cliwe.\n\n",
    "6. IX 2039.",
    "Nie prasuj\u0105 zw\u0142ok, lecz poch\u00f3wek dotyczy wy\u0142\u0105cznie zew\u0142oku biologicznego, natomiast protezy id\u0105 na z\u0142om.",
    "A wi\u0119c w takim stopniu s\u0105 teraz ludzie sprotezowani?\n\n",
    "W rewizji fascynuj\u0105ca dyskusja nad nowym projektem, kt\u00f3ry ma uczyni\u0107 ludzko\u015b\u0107 nie\u015bmierteln\u0105.",
    "M\u00f3zgi starc\u00f3w w bardzo podesz\u0142ym wieku przesadza\u0142oby si\u0119 do cia\u0142 m\u0142odzie\u0144c\u00f3w.",
    "Ci ostatni nic na tym nie trac\u0105, jako \u017ce ich m\u00f3zgi przesadzi si\u0119 z kolei do cia\u0142 podrostk\u00f3w, i tak dalej \u2014 a poniewa\u017c rodz\u0105 si\u0119 wci\u0105\u017c nowi ludzie, nikt nie b\u0119dzie poszkodowany, tj. bezzwrotnie odm\u00f3\u017cd\u017cony.",
    "S\u0105 jednak liczne obiekcje.",
    "Oponenci nazywaj\u0105 g\u0142osicieli nowego projektu przesady stami.",
    "Gdy wraca\u0142em z cmentarza pieszo, by zaczerpn\u0105\u0107 \u015bwie\u017cego powietrza, przewr\u00f3ci\u0142em si\u0119 jak d\u0142ugi o drut naci\u0105gni\u0119ty mi\u0119dzy nagrobkami.",
    "C\u00f3\u017c to za niewczesne \u017carty?",
    "Nadgrobot t\u0142umaczy\u0142 si\u0119 g\u0119sto, \u017ce to wybryk jakiego\u015b chamaka.",
    "Nu\u017c w domu do Webstera.",
    "C hamak: robotchuligan, zwyrodnia\u0142y wskutek defekt\u00f3w lub z\u0142ego traktowania.",
    "Do poduszki czyta\u0142em Damekina Kameliowego.",
    "Ju\u017c nie wiem \u2014 zje\u015b\u0107 ca\u0142y s\u0142ownik naraz czy jak?",
    "Bo zn\u00f3w trudno\u015bci rozumienia tekstu! Zreszt\u0105 s\u0142ownik nie wystarcza, zaczynam to coraz lepiej pojmowa\u0107.",
    "Ot, ta powie\u015b\u0107.",
    "Bohater ma co\u015b z nadymank\u0105 (s\u0105 dwa rodzaje: kasetowe i perwertynki).",
    "Wiem ju\u017c, co to nadymank\u0105, ale nie wiem, jak si\u0119 ocenia taki zwi\u0105zek \u2014 czy mo\u017ce by\u0107 plam\u0105 na honorze m\u0119skim?",
    "Czy zn\u0119canie si\u0119 nad nadymank\u0105 to tyle, jakby kto\u015b poci\u0105\u0142 futbol, czy te\u017c jest to naganne moralnie?\n\n",
    "7. IX 2039.",
    "Co jednak znaczy prawdziwa demokracja!",
    "Mieli\u015bmy dzisiaj libiscyt: najpierw pokazano w rewizji r\u00f3\u017cne typy kobiecej urody, potem odby\u0142o si\u0119 powszechne g\u0142osowanie.",
    "Wysoki Komisarz Euplanu zapewnia\u0142 w zako\u0144czeniu, \u017ce wytypowane modele zostan\u0105 upowszechnione ju\u017c w nast\u0119pny m kwartale.",
    "To ju\u017c nie czasy podk\u0142adek, gorset\u00f3w, kredki, farb, makija\u017cy, bo mo\u017cna rzetelnie zmienia\u0107 wzrost, budow\u0119, kszta\u0142ty cia\u0142a w zak\u0142adach kalotechnicznych (dopi\u0119kszamiach).",
    "Ciekawym, czy Aileen... mnie odpowiada taka, jaka jest, ale kobiety s\u0105 niewolnicami mody.",
    "Jaki\u015b cudzak usi\u0142owa\u0142 si\u0119 dzi\u015b w\u0142ama\u0107 do mego mieszkania, gdy akurat siedzia\u0142em w wannie.",
    "Cudzak to cudzy robot.",
    "By\u0142 to zreszt\u0105 uchy lec \u2014 z defektem fabrycznym, zareklamowany, lecz nie wycofany przez wytw\u00f3rc\u0119, wi\u0119c w\u0142a\u015bciwie nierobot.",
    "Egzemplarze takie uchylaj\u0105 si\u0119 od pracy \u2014 z nich si\u0119 rekrutuj\u0105 nieraz chamaki.",
    "M\u00f3j \u0142azienkowy w mig zorientowa\u0142 si\u0119 i da\u0142 tamtemu odp\u00f3r.",
    "Zreszt\u0105 nie mam robota: mojak \u2014 to tylko k\u0105puter (k\u0105pielowy komputer).",
    "Napisa\u0142em \u201emojak\u201d, bo tak si\u0119 teraz m\u00f3wi, ale jednak nie b\u0119d\u0119 u\u017cywa\u0142 w dzienniku zbyt wielu nowych s\u0142\u00f3w: ra\u017c\u0105 one m\u00f3j zmys\u0142 estetyczny czy te\u017c moje przywi\u0105zanie do utraconej dawno\u015bci.",
    "Aileen wyjecha\u0142a do ciotki.",
    "Kolacj\u0119 zjem z George'em Symingtonem, w\u0142a\u015bcicielem owego popsutego robota.",
    "Popo\u0142udnie wype\u0142ni\u0142o mi przetrawienie niezwykle ciekawego dzie\u0142a \u2014 Historii intelektrycznej.",
    "Nikt nie umia\u0142 przewidzie\u0107 za moich czas\u00f3w, \u017ce maszyny cyfrowe, przekraczaj\u0105c pewien poziom inteligencji, staj\u0105 si\u0119 zawodne, bo razem z rozumem zdobywaj\u0105 i chytro\u015b\u0107.",
    "Nazywa si\u0119 to bardziej uczenie: podr\u0119cznik m\u00f3wi o regule Chapuliera (prawo najmniejszego oporu).",
    "Maszyna t\u0119pa, niezdolna do refleksji, robi to, co jej zada\u0107.",
    "Bystra pierwej bada, co si\u0119 jej lepiej kalkuluje \u2014 rozwi\u0105za\u0107 otrzymane zadanie czy te\u017c wykr\u0119ci\u0107 si\u0119 sianem?",
    "Idzie na to, co prostsze.",
    "Niby dlaczego w\u0142a\u015bciwie mia\u0142aby post\u0119powa\u0107 inaczej, je\u015bli rozumna?",
    "Rozum to wolno\u015b\u0107 wewn\u0119trzna.",
    "St\u0105d si\u0119 w\u0142a\u015bnie wzi\u0119\u0142y wymigacze i uchylce, a tak\u017ce osobliwe zjawisko symkretynizmu.",
    "Symkretyn to komputer symuluj\u0105cy durnia dla \u015bwi\u0119tego spokoju.",
    "Za jednym zamachem dowiedzia\u0142em si\u0119, co to desymule: po prostu udaj\u0105, \u017ce nie udaj\u0105 defektu.",
    "A mo\u017ce na odwr\u00f3t.",
    "Bardzo to jest wszystko zawi\u0142e.",
    "Tylko prymitywny robot mo\u017ce by\u0107 pracuchem; ale kretyn (pokr\u0119tny robot)",
    "nigdy nie jest kretynem.",
    "W takim aforystycznym stylu utrzymana jest ca\u0142a praca.",
    "Po jednej fiolce g\u0142owa trzeszczy od wiadomo\u015bci.",
    "Elektronowy \u015bmieciarz to komposter.",
    "Wojskowy w randze podoficera \u2014 kompunter.",
    "Wiejski \u2014 cyfru\u0144 lub cyfrak.",
    "Korrumputer \u2014 przekupny, kontraputer (counterputer) \u2014 odyniec, niezdolny pracowa\u0107 z innymi: od napi\u0119\u0107, jakie dawniej wywo\u0142ywa\u0142y one w sieci na skutek konflikt\u00f3w, zdarza\u0142y si\u0119 burze elektryczne i nawet po\u017cary.",
    "Pucybuter \u2014 automat czyszcz\u0105cy buty; pucybunter \u2014 ten sam, gdy si\u0119 zbuntuje.",
    "No, a zdzicza\u0142y \u2014 computherium; a ich kolizje \u2014 cyburdy, robitwy; a elektrotyka!",
    "Sukkubatory, konkubinatory, inkubatory, woboty \u2014 roboty podwodne, a poruby, czyli porubczaki (les robots des vohages), a cz\u0142ekowce (androidy), a lenistrony, ich obyczaje, ich tw\u00f3rczo\u015b\u0107 samorodna!",
    "Historia intelektroniki notuje syntez\u0119 synsekt\u00f3w (sztucznych owad\u00f3w), kt\u00f3re jako programuchy na przyk\u0142ad by\u0142y wliczane do arsena\u0142u zbrojeniowego.",
    "Pok\u0105t lub wcier to robot uchodz\u0105cy za cz\u0142owieka, \u201ewcieraj\u0105cy si\u0119\u201d w ludzkie \u015brodowisko.",
    "Stary robot, kt\u00f3rego w\u0142a\u015bciciel wyrzuca na ulic\u0119, to niestety, cz\u0119ste zjawisko; nazywa si\u0119 trupe\u0107.",
    "Podobno wywo\u017cono je dawniej do rezerwat\u00f3w i urz\u0105dzano na nie polowania z nagonk\u0105, lecz z inicjatywy Towarzystwa Opieki nad Robotami praktyki te zlikwidowano ustawowo.",
    "Nie rozwi\u0105za\u0142o to problemu w pe\u0142ni, skoro trafia si\u0119 nadal robotsamob\u00f3jca, automort.",
    "Pan Symington t\u0142umaczy\u0142 mi, \u017ce legislacja wci\u0105\u017c nie nad\u0105\u017ca za post\u0119pem technicznym, i st\u0105d tak smutne, a nawet ponure zjawiska.",
    "Tyle \u017ce wycofuje si\u0119 z u\u017cycia malwersory i mendaktory, wi\u0119c maszyny cyfrowe, co w pozaprzesz\u0142ej dekadzie doprowadzi\u0142y do kilku powa\u017cnych kryzys\u00f3w ekonomicznych i politycznego przesilenia.",
    "Wielki Mendaktor, zawiaduj\u0105cy przez dziewi\u0119\u0107 lat projektem melioracji Saturna, nic na tej planecie nie robi\u0142, przedstawiaj\u0105c sterty sfingowanych raport\u00f3w, wykaz\u00f3w, doniesie\u0144 o rzekomo wykonanych planach, a kontroler\u00f3w przekupywa\u0142 lub wprawia\u0142 w stupor elektryczny.",
    "Rozzuchwali\u0142 si\u0119 do tego stopnia, \u017ce gdy go zdejmowano z orbity, grozi\u0142 wypowiedzeniem wojny.",
    "Demonta\u017c nie op\u0142aca\u0142 si\u0119, wi\u0119c go storpedowano.",
    "Natomiast piratron\u00f3w nigdy nie by\u0142o; jest to zwyk\u0142e zmy\u015blenie.",
    "Inny zawiadowca solarycznych projekt\u00f3w, pe\u0142nomocnik BIUSTu (Board of Intellectronics, United States), zamiast u\u017cy\u017ania\u0107 Marsa, handlowa\u0142 \u017cywym towarem (znany jest jako commeputainer, bo by\u0142 wyprodukowany na francuskiej licencji).",
    "Idzie tu zapewne o zjawiska skrajne, co\u015b jak smog lub korki komunikacyjne minionego stulecia.",
    "O z\u0142ej woli, o premedytacji ze strony komputer\u00f3w nie ma zreszt\u0105 mowy; robi\u0105 one zawsze to, co dla nich naj\u0142atwiejsze, tak samo jak woda p\u0142ynie zawsze w d\u00f3\u0142, a nie pod g\u00f3r\u0119; ale gdy wodzie \u0142atwo jest postawi\u0107 tam\u0119, bardzo trudno otamowa\u0107 mo\u017cliwe zboczenia z drogi \u2014 komputer\u00f3w.",
    "Autor Historii intelektrycznej podkre\u015bla, \u017ce, og\u00f3lnie bior\u0105c, wszystko idzie doskonale.",
    "Dzieci ucz\u0105 si\u0119 czytania i pisania dzi\u0119ki syropkom ortografinowym, wszystkie produkty, nawet dzie\u0142a sztuki, s\u0105 powszechnie dost\u0119pne i tanie, w restauracjach oblega go\u015bcia t\u0142um us\u0142u\u017cnych kelputer\u00f3w, przy czym dla usprawnienia obs\u0142ugi tak w\u0105sko s\u0105 wyspecjalizowane, \u017ce jest osobny do pieczystego, inny do sok\u00f3w, galaretek, owoc\u00f3w \u2014 tzw. kompoter \u2014 i tak dalej.",
    "Ano, niby racja.",
    "Istotnie \u2014 komfort na ka\u017cdym miejscu nies\u0142ychany.\n\n",
    "Dopisane po kolacji u Symingtona.",
    "Wiecz\u00f3r by\u0142 mi\u0142y, ale zrobiono mi idiotyczny kawa\u0142.",
    "Kt\u00f3ry\u015b z go\u015bci \u2014 \u017cebym wiedzia\u0142, kto! \u2014 wrzuci\u0142 mi do herbaty szczypt\u0119 konwertku kredybiliny i dozna\u0142em niezw\u0142ocznie takiego zachwycenia serwetk\u0105, \u017ce w g\u0142os zaimprowizowa\u0142em now\u0105 teodyce\u0119.",
    "Po kilku ziarenkach przekl\u0119tego \u015brodka zaczyna si\u0119 wierzy\u0107 we wszystko, co si\u0119 nawinie \u2014 \u0142y\u017ck\u0119, lamp\u0119, nog\u0119 sto\u0142ow\u0105; intensywno\u015b\u0107 moich dozna\u0144 mistycznych by\u0142a taka, \u017ce na kolana pad\u0142em, by odda\u0107 cze\u015b\u0107 zastawie.",
    "Dopiero gospodarz pospieszy\u0142 mi z pomoc\u0105.",
    "Dwadzie\u015bcia kropel zg\u0142owiny zrobi\u0142o swoje; napawa ona sceptycyzmem tak zimnym, tak\u0105 oboj\u0119tno\u015bci\u0105 na wszystko, \u017ce i skazaniec mia\u0142by po niej egzekucj\u0119 z g\u0142owy.",
    "Symington gor\u0105co przeprasza\u0142 mnie za ten incydent.",
    "My\u015bl\u0119, \u017ce jednak odmro\u017ce\u0144cy budz\u0105 jakie\u015b skryte resentymenty w spo\u0142ecze\u0144stwie, boby si\u0119 na co\u015b takiego podczas normalnego party chyba nikt nie wa\u017cy\u0142.",
    "Chc\u0105c, bym och\u0142on\u0105\u0142, Symington przeprowadzi\u0142 mnie do swej pracowni.",
    "I zn\u00f3w zdarzy\u0142o mi si\u0119 g\u0142upstwo.",
    "W\u0142\u0105czy\u0142em kasetowy aparat na biurku, bior\u0105c go za radio.",
    "Buchn\u0119\u0142y ze\u0144 tabuny l\u015bni\u0105cych pche\u0142, oblaz\u0142y mnie od st\u00f3p do g\u0142\u00f3w i tak \u0142askota\u0142y po ca\u0142ym ciele, \u017ce drapi\u0105c si\u0119 i krzycz\u0105c wylecia\u0142em na korytarz.",
    "By\u0142 to zwyk\u0142y sw\u0119dor\u0142a za\u015b niechc\u0105cy uruchomi\u0142em Prurytalne scherzo Uascotiana.",
    "Doprawdy nie potrafi\u0119 doceni\u0107 tej nowej, dotykowej sztuki.",
    "Bili, najstarszy syn Symingtona, m\u00f3wi\u0142 mi, \u017ce istniej\u0105 te\u017c utwory nieprzyzwoite.",
    "Spro\u015bna sztuka asemantyczna, spokrewniona z muzyk\u0105!",
    "Ach, ta niezmo\u017cona ludzka wynalazczo\u015b\u0107!",
    "M\u0142ody Symington obieca\u0142 zaprowadzi\u0107 mnie do tajnego klubu.",
    "Czy\u017cby orgia?",
    "W ka\u017cdym razie niczego nie wezm\u0119 do ust.\n\n8. IX. 2039.",
    "Wyobra\u017ca\u0142em sobie, \u017ce b\u0119dzie to jaki\u015b luksusowy przybytek, miejsce ostatecznego wyuzdania, a tymczasem zeszli\u015bmy do zat\u0119ch\u0142ej, brudnej piwnicy.",
    "Podobno stworzenie tak wiernej imitacji minionych czas\u00f3w kosztowa\u0142o maj\u0105tek.",
    "Pod niskim stropem, w zaduchu, u okienka zamkni\u0119tego na cztery spusty, sta\u0142 cierpliwie d\u0142ugi ogonek.\n\n",
    "\u2014 Widzi pan?",
    "To jest prawdziwy ogonek!",
    "\u2014 z dum\u0105 podkre\u015bli\u0142 Symington junior.\n\n",
    "\u2014 No dobrze \u2014 rzek\u0142em po jakiej\u015b godzinie cierpliwego wystawania \u2014 ale kiedy\u017c wreszcie otworz\u0105?\n\n",
    "\u2014 Niby co? \u2014 zdziwi\u0142 si\u0119.\n\n",
    "\u2014 No, jak\u017ce... to okienko...\n\n",
    "\u2014 Nigdy! \u2014 z satysfakcj\u0105 odezwa\u0142 si\u0119 ch\u00f3r g\u0142os\u00f3w.\n\n",
    "Os\u0142upia\u0142em.",
    "Nie\u0142atwo przysz\u0142o mi poj\u0105\u0107, \u017ce uczestniczy\u0142em w atrakcji, kt\u00f3ra by\u0142a tak\u0105 sam\u0105 odwrotno\u015bci\u0105 \u017cyciowych norm, jak ongi\u015b czarna msza \u2014 wzgl\u0119dem bia\u0142ej.",
    "Ale te\u017c \u2014 czy to nie logiczne?",
    "\u2014 obecnie wystawanie w ogonku mo\u017ce by\u0107 ju\u017c tylko zboczeniem.",
    "W innym pomieszczeniu klubowym znajduje si\u0119 postawiony na ko\u0142kach zwyczajny w\u00f3z tramwajowy, w kt\u00f3rym panuje nieludzki \u015bcisk, z obrywaniem guzik\u00f3w, darciem odzie\u017cy, po\u0144czoch, trzeszczeniem \u017ceber, deptaniem \u2014 w tak naturalistyczny spos\u00f3b ewokuj\u0105 ci mi\u0142o\u015bnicy staro\u017cytno\u015bci warunki niedost\u0119pnego im bytowania.",
    "Towarzystwo, potargane, pomi\u0119te, lecz zachwycone, z b\u0142yszcz\u0105cymi oczami, posz\u0142o potem pokrzepi\u0107 si\u0119, ja za\u015b wr\u00f3ci\u0142em do domu, podtrzymuj\u0105c spodnie i kulej\u0105c od skopania, lecz z u\u015bmiechem, zamy\u015blony nad t\u0105 naiwn\u0105 m\u0142odo\u015bci\u0105, poszukuj\u0105c\u0105 urok\u00f3w i dreszczu zawsze w tym, co najtrudniej osi\u0105galne.",
    "Zreszt\u0105 historii uczy si\u0119 teraz ma\u0142o kto \u2014 zast\u0105pi\u0142 j\u0105 w szko\u0142ach nowy przedmiot, znany jako b\u0119dzieje, czyli nauka o tym, co dopiero b\u0119dzie.",
    "Jak\u017ce by si\u0119 ucieszy\u0142, s\u0142ysz\u0105c o tym, profesor Trottelreiner!",
    "\u2014 pomy\u015bla\u0142em nie bez melancholii.\n\n",
    "9. IX 2039.",
    "Obiad z mecenasem Crawleyem w ma\u0142ej restauracji w\u0142oskiej (\u201dBronx\u201d) bez jednego robota czy komputera.",
    "Znakomite chianti.",
    "Podawa\u0142 nam sam szef kuchni, musia\u0142em chwali\u0107, chocia\u017c nie znosz\u0119 ciasta w takich ilo\u015bciach, nawet z zielem bazyliszka.",
    "Crawley to typ prawnika w wielkim stylu, bolej\u0105cy nad upadkiem sztuki obro\u0144czej: krasom\u00f3wstwo nie pop\u0142aca ju\u017c, skoro decyduje rachuba punkt\u00f3w karnych.",
    "Zbrodnia nie sczez\u0142a jednak tak ca\u0142kowicie, jak s\u0105dzi\u0142em.",
    "Sta\u0142a si\u0119 raczej niedostrzegalna.",
    "G\u0142\u00f3wne delikty \u2014 to mindnapping (porwanie duchowe), napady na banki spermy o szczeg\u00f3lnie wysokiej warto\u015bci, morderstwo z powo\u0142ywaniem si\u0119 oskar\u017conego na \u00f3sm\u0105 poprawk\u0119 do konstytucji (zab\u00f3jstwo na jawie w prze\u015bwiadczeniu, i\u017c zasz\u0142o fikcyjnie \u2014 \u017ce np. denat by\u0142 postaci\u0105 psywizyjn\u0105 lub rewizyjn\u0105) oraz bezlik form zniewolenia psychemicznego.",
    "Mindnapping bywa trudno wykrywalny.",
    "Ofiar\u0119 wprowadza si\u0119 w fikcyjne otoczenie, podaj\u0105c jej odpowiedni specyfik; o tym, \u017ce utraci\u0142a kontakt z rzeczywisto\u015bci\u0105, nic ona nie wie.",
    "Niejaka Mrs.",
    "Wandager, pragn\u0105c pozby\u0107 si\u0119 niewygodnego m\u0119\u017ca, amatora egzotycznych podr\u00f3\u017cy, ofiarowa\u0142a mu jako podarunek bilety na wypraw\u0119 do Konga wraz z upowa\u017cnieniem do wielkich \u0142ow\u00f3w.",
    "Mr. Wandager sp\u0119dzi\u0142 na niezwyk\u0142ych przygodach my\u015bliwskich szereg miesi\u0119cy, nie maj\u0105c poj\u0119cia o tym, \u017ce przez ca\u0142y czas tkwi w kojcu na strychu, poddany dzia\u0142aniu psychemikali\u00f3w.",
    "Gdyby nie stra\u017cacy, kt\u00f3rzy znale\u017ali pana Wandagera podczas gaszenia ognia na strychu, zgin\u0105\u0142by na pewno z wycie\u0144czenia, kt\u00f3re mia\u0142 notabene za naturalne, halucynowa\u0142 bowiem zab\u0142\u0105kanie si\u0119 na pustyni.",
    "Operacji tego rodzaju podejmuje si\u0119 cz\u0119sto mafia.",
    "Pewien mafioso che\u0142pi\u0142 si\u0119 przed mecenasem Crawleyem, \u017ce w ci\u0105gu ostatnich sze\u015bciu lat poupycha\u0142 w skrzynkach, kojcach, psich budach, na strychach, w piwnicach i innych schowkach dom\u00f3w wielce szanownych rodzin \u2014 ponad cztery tysi\u0105ce os\u00f3b, potraktowanych podobnie jak Mr.",
    "Wandager!",
    "Rozmowa zesz\u0142a potem na sprawy rodzinne adwokata.\n\n",
    "\u2014 Drogi panie! \u2014 rzek\u0142 z w\u0142a\u015bciwym sobie rozmachem gestykulacyjnym \u2014 ma pan przed sob\u0105 powa\u017cnego obro\u0144c\u0119, znanego przedstawiciela palestry, lecz nieszcz\u0119\u015bliwego ojca!",
    "Mia\u0142em dwu utalentowanych syn\u00f3w...\n\n",
    "\u2014 Jak\u017ce, obaj nie \u017cyj\u0105?! \u2014 zdumia\u0142em si\u0119.\n\n",
    "Potrz\u0105sn\u0105\u0142 g\u0142ow\u0105.\n\n",
    "\u2014 \u017byj\u0105, ale s\u0105 eskalatorami!\n\n",
    "Widz\u0105c, \u017ce nie rozumiem, wyja\u015bni\u0142 istot\u0119 swej ojcowskiej pora\u017cki.",
    "Starszy syn by\u0142 wiele rokuj\u0105cym architektem, m\u0142odszy \u2014 poet\u0105.",
    "Pierwszy od realnych zam\u00f3wie\u0144, kt\u00f3re go nie satysfakcjonowa\u0142y, przeszed\u0142 na urbafantyn\u0119 i konstruktol: buduje teraz ca\u0142e miasta \u2014 urojone.",
    "Podobny by\u0142 przebieg eskalacji u m\u0142odszego: liredyl, poemazyna, sonetal, i obecnie zamiast kreacj\u0105 \u2014 zajmuje si\u0119 \u0142ykaniem specyfik\u00f3w, te\u017c stracony dla \u015bwiata.\n\n",
    "\u2014 Wi\u0119c z czego obaj \u017cyj\u0105? \u2014 spyta\u0142em.\n\n",
    "\u2014 Ha!",
    "Z czego, dobry \u015b pan sobie!",
    "Musz\u0119 ich utrzymywa\u0107!\n\n",
    "\u2014 Nie ma na to rady?\n\n",
    "\u2014 Marzenia zawsze zwyci\u0119\u017c\u0105 rzeczywisto\u015b\u0107, gdy im na to pozwoli\u0107.",
    "To ofiary psywilizacji.",
    "Ka\u017cdy zna t\u0119 pokus\u0119.",
    "Ot, przyjdzie mi stawa\u0107 w beznadziejnej sprawie \u2014 jak \u0142atwo by\u0142oby wygra\u0107 j\u0105 przed urojonym trybuna\u0142em!\n\nRozkoszuj\u0105c si\u0119 m\u0142odym i cierpkim smakiem \u015bwietnego chianti, nagle zastyg\u0142em przeszyty niesamowit\u0105 my\u015bl\u0105: skoro mo\u017cna pisa\u0107 urojone wiersze i budowa\u0107 urojone domy, czemu nie \u2014 je\u015b\u0107 i pi\u0107 mira\u017ce?",
    "Mecenas roze\u015bmia\u0142 si\u0119 na to moje dictum.\n\n",
    "\u2014 O, to nam nie grozi, panie Tichy.",
    "Zwid sukcesu nasyci umys\u0142, lecz zwid kotleta nie nape\u0142ni \u017co\u0142\u0105dka.",
    "Kto by chcia\u0142 tak \u017cy\u0107, scze\u017anie rych\u0142o z g\u0142odu!\n\n",
    "Jakkolwiek wsp\u00f3\u0142czu\u0142em mu w zwi\u0105zku z synami \u2014 eskalatorami, dozna\u0142em ulgi.",
    "Istotnie, urojony pokarm nie zast\u0105pi nigdy realnego.",
    "Dobrze, \u017ce sama natura cia\u0142 naszych stawia tam\u0119 psywilizacyjnej eskalacji.",
    "Notabene: mecenas te\u017c bardzo g\u0142o\u015bno dyszy.\n\n",
    "O tym, jak dosz\u0142o do rozbrojenia, nie wiem dalej nic.",
    "Wa\u015bnie mi\u0119dzypa\u0144stwowe nale\u017c\u0105 do historii.",
    "Bywaj\u0105, owszem, lokalne, ma\u0142e robitwy.",
    "Zwykle powstaj\u0105 one z s\u0105siedzkich spor\u00f3w w dzielnicach willowych.",
    "Gdy sk\u0142\u00f3cone rodziny, za\u017cywszy kooperandol, godz\u0105 si\u0119, ich roboty, z normalnym op\u00f3\u017anieniem przej\u0105wszy fal\u0119 wrogo\u015bci, bior\u0105 si\u0119 za \u0142by.",
    "Wezwany komposter wywozi potem trupcie, a szkody pokrywa ubezpieczenie.",
    "Czy\u017cby roboty odziedziczy\u0142y po ludziach agresywno\u015b\u0107?",
    "Zjad\u0142bym ka\u017cd\u0105 rozpraw\u0119 na ten temat, lecz nie mog\u0119 takiej dosta\u0107.",
    "Niemal co dnia bywam u Symington\u00f3w.",
    "On \u2014 typ milcz\u0105cego introwertyka, ona \u2014 pi\u0119kna kobieta, nie do opisania, bo ka\u017cdego dnia inna.",
    "W\u0142osy, oczy, tusza, nogi \u2014 wszystko.",
    "Ich pies wabi si\u0119 Komputemoga.",
    "Nie \u017cyje od trzech lat.\n\n",
    "11. IX 2039.",
    "Deszcz zaprogramowany na samo po\u0142udnie nie uda\u0142 si\u0119.",
    "A ju\u017c t\u0119cza \u2014 skandal.",
    "By\u0142a kwadratowa.",
    "Z\u0142y nastr\u00f3j.",
    "Moja dawna obsesja daje zna\u0107 o sobie.",
    "Powraca, przed snem, n\u0119kaj\u0105ce pytanie, czy to wszystko nie jest aby czcz\u0105 halucynacj\u0105?",
    "Poza tym doznaj\u0119 pokusy, \u017ceby zam\u00f3wi\u0107 sobie \u015bnid\u0142o o siod\u0142aniu szczur\u00f3w.",
    "Popr\u0119gi, ku\u0142baki, mi\u0119kk\u0105 sier\u015b\u0107 mam wci\u0105\u017c przed oczami.",
    "\u017bal za utracon\u0105 epok\u0105 zam\u0119tu w czasach takiej pogody?",
    "Niezbadana jest dusza ludzka.",
    "Firma, w kt\u00f3rej pracuje Symington, nazywa si\u0119 \u201eProcrustics Incorporated\u201d.",
    "Ogl\u0105da\u0142em dzi\u015b katalog ilustrowany w jego pracowni.",
    "Jakie\u015b pi\u0142y mechaniczne czy obrabiarki.",
    "A my\u015bla\u0142em, \u017ce jest raczej czym\u015b w rodzaju architekta ni\u017c mechanika.",
    "Dzi\u015b by\u0142a audycja bardzo ciekawa: zanosi si\u0119 na konflikt mi\u0119dzy rewizj\u0105 a psywizj\u0105; psywizja \u2014 to \u201eprogramy poczt\u0105\u201d rozsy\u0142ane do dom\u00f3w pod postaci\u0105 tabletek.",
    "Znacznie mniejsze koszty w\u0142asne.",
    "W kanale edukacyjnym \u2014 wyk\u0142ad profesora Ellisona o dawnych militariach.",
    "Pocz\u0105tki ery psy chemicznej by\u0142y gro\u017ane.",
    "Istnia\u0142 aerozol \u2014 k r y p \u2014 tobellina \u2014 o radykalnym dzia\u0142aniu wojennym; kto go \u0142ykn\u0105\u0142, sam bieg\u0142 za postronkiem i wi\u0105za\u0142 si\u0119 jak baran.",
    "Na szcz\u0119\u015bcie okaza\u0142o si\u0119 podczas test\u00f3w, \u017ce na kryptobellin\u0119 nie ma antidotum, filtry te\u017c nie pomaga\u0142y, wi\u0119c wi\u0105zali si\u0119 bez wyj\u0105tku wszyscy i nikt z tego nic nie mia\u0142.",
    "Po manewrach taktycznych 2004 roku \u201eczerwoni\u201d i \u201eniebiescy\u201d jednako zalegali pokotem pobojowisko \u2014 co do nogi, w sznurach.",
    "\u015aledzi\u0142em wyk\u0142ad z napi\u0119ciem, spodziewaj\u0105c si\u0119 rewelacji o rozbrojeniu, lecz o tym \u2014 ani s\u0142owa.",
    "Poszed\u0142em dzi\u015b wreszcie do psychodietetyka.",
    "Poradzi\u0142 mi zmian\u0119 wiktu i zapisa\u0142 niebylin\u0119 z pietalem.",
    "\u017bebym zapomnia\u0142 o dawnym \u017cyciu?",
    "Wyrzuci\u0142em wszystko na ulic\u0119 ledwo od niego wyszed\u0142szy.",
    "Mo\u017cna by kupi\u0107 te\u017c duchostat, tak teraz reklamowany, ale czuj\u0119 jaki\u015b op\u00f3r, nie mog\u0119 si\u0119 na to zdoby\u0107.",
    "Przez otwarte okno \u2014 krety\u0144ski, modny przeb\u00f3j",
    "Bo my jeste\u015bmy automaty i nie mamy mamy ani taty.",
    "\u017badnej dezakustyny; dobrze zwini\u0119ta wata w uszach te\u017c robi swoje.\n\n",
    "13 IX 2039.",
    "Pozna\u0142em Burroughsa, szwagra Symingtona.",
    "Produkuje gadaj\u0105ce opakowania.",
    "Dziwaczne k\u0142opoty wsp\u00f3\u0142czesnego producenta; opakowaniom wolno klient\u00f3w nagabywa\u0107 tylko g\u0142osem, zaleca\u0107 jako\u015b\u0107 produktu, lecz nie \u015bmi\u0105 ci\u0105gn\u0105\u0107 za odzie\u017c.",
    "Drugi szwagier Symingtona ma fabryk\u0119 drzwis\u0142\u00f3w \u2014 drzwi otwieraj\u0105cych si\u0119 tylko na g\u0142os pana.",
    "Reklamy gazetowe ruszaj\u0105 si\u0119, gdy na nie patrze\u0107.\n\n",
    "W \u201eHeraldzie\u201d zawsze jedn\u0105 stron\u0119 zajmuje \u201eProcrustics Inc.\u201d",
    "Zwr\u00f3ci\u0142em na to uwag\u0119 przez znajomo\u015b\u0107 z Symingtonem.",
    "Reklama jest ca\u0142ostronicowa, najpierw pojawiaj\u0105 si\u0119 tylko same olbrzymie litery nazwy PROCRUSTICS, potem \u2014 pojedyncze sylaby i s\u0142owo: NO...? NO...?",
    "\u015amia\u0142o! ECH! EJ! UCH!",
    "YCH! O, w\u0142a\u015bnie TAK. AAAaaaa...",
    "I to wszystko.",
    "Nie wygl\u0105da mi to na maszyny rolnicze.",
    "Do Symingtona przyszed\u0142 dzi\u015b zakonnik, ojciec Matrycy z zakonu bezludyst\u00f3w, odebra\u0107 jakie\u015b zam\u00f3wienie.",
    "Interesuj\u0105ca rozmowa w pracowni.",
    "O. Matrycy t\u0142umaczy\u0142 mi, na czym polega praca misjonarska jego zakonu.",
    "Oo. bezludy\u015bci nawracaj\u0105 komputery.",
    "Mimo stu lat istnienia rozumu bezludnego Watykan odmawia mu r\u00f3wnouprawnienia w sakramentach.",
    "Wzi\u0105\u0142 wod\u0119 w usta, cho\u0107 sam u\u017cywa komputer\u00f3w \u2014 encyk to encyklika automatycznie zaprogramowana!",
    "Nikt si\u0119 nie troszczy o ich wewn\u0119trzn\u0105 szarpanin\u0119, o stawiane przez nie pytania, o sens ich bytu.",
    "W samej rzeczy: by\u0107 komputerem czy nie by\u0107?",
    "Bezludy\u015bci domagaj\u0105 si\u0119 dogmatu Kreacji Po\u015bredniej.",
    "Jeden z nich, o. Chassis, model t\u0142umacz\u0105cy, przek\u0142ada Pismo \u015bwi\u0119te, aby je uwsp\u00f3\u0142cze\u015bni\u0107.",
    "Pasterz, stado, owieczki, baranek \u2014 tych s\u0142\u00f3w nikt ju\u017c nie rozumie.",
    "Za to g\u0142\u00f3wna przek\u0142adnia, \u015bwi\u0119te smary, uk\u0142ad \u015bledz\u0105cy, uchyb skrajny \u2014 to dociera obecnie do wyobra\u017ani.",
    "G\u0142\u0119bokie, natchnione oczy o. Matrycego, zimny stalowy u\u015bcisk jego r\u0119ki.",
    "Ale czy to reprezentatywne dla nowej teodycei?",
    "Z jak\u0105 wzgard\u0105 m\u00f3wi\u0142 o ortodoksachteologach, nazywaj\u0105c ich gramofonami Szatana!",
    "Potem Symington poprosi\u0142 mnie nie\u015bmia\u0142o, bym mu pozowa\u0142 do nowego projektu.",
    "A wi\u0119c to jednak nie mechanik!",
    "Zgodzi\u0142em si\u0119.",
    "Seans trwa\u0142 niemal godzin\u0119.\n\n",
    "15 IX 2039.",
    "Dzi\u015b podczas pozowania, Symington, odmierzaj\u0105c o\u0142\u00f3wkiem w wyci\u0105gni\u0119tej r\u0119ce proporcje mej twarzy, drug\u0105 w\u0142o\u017cy\u0142 sobie co\u015b do ust, ukradkiem, lecz jednak to zauwa\u017cy\u0142em.",
    "Sta\u0142 wpatrzony we mnie, bledn\u0105c, a \u017cy\u0142y wyst\u0105pi\u0142y mu na skroniach.",
    "Przel\u0105k\u0142em si\u0119, lecz min\u0119\u0142o natychmiast \u2014 przeprosi\u0142 zaraz, jak zawsze grzeczny, spokojny, u\u015bmiechni\u0119ty.",
    "Ale nie mog\u0119 zapomnie\u0107 wyrazu jego oczu z owej sekundy.",
    "Jestem niespokojny.",
    "Aileen wci\u0105\u017c u ciotki, w rewizji \u2014 dyskusja o potrzebie reanimalizacji przyrody.",
    "\u017badnych dzikich zwierz\u0105t od lat nie ma, lecz mo\u017cna je wszak biologicznie syntetyzowa\u0107.",
    "Z drugiej strony \u2014 po co trzyma\u0107 si\u0119 niewolniczo tego, co ongi\u015b wyda\u0142a naturalna ewolucja?",
    "Ciekawie m\u00f3wi\u0142 rzecznik zoologii fantastycznej \u2014 by zamiast plagiatami zaludni\u0107 rezerwaty kreacj\u0105 Nowego.",
    "Spo\u015br\u00f3d zaprojektowanej fauny szczeg\u00f3lnie udatnie przedstawia\u0142y si\u0119 \u0142ap\u00f3wce, lemparty oraz olbrzymi murawiec poros\u0142y muraw\u0105.",
    "Zadaniem, jakie stoi przed zooartystami, jest harmonijne wkomponowanie nowych zwierz\u0105t we w\u0142a\u015bciwie dobrany krajobraz.",
    "Niezwykle ciekawie zapowiadaj\u0105 si\u0119 te\u017c lumie\u0144ce, kt\u00f3re pochodz\u0105 ze skrzy\u017cowania idei robaczka \u015bwi\u0119toja\u0144skiego, siedmiog\u0142owego smoka i mamuta.",
    "B\u0119dzie to niechybnie osobliwe, a mo\u017ce i \u0142adne, ale ja tam jestem za dawnymi, zwyk\u0142ymi zwierz\u0119tami.",
    "Pojmuj\u0119 konieczno\u015b\u0107 post\u0119pu i doceniam laktofory, kt\u00f3rymi spryskuje si\u0119 traw\u0119 na pastwisku, tak \u017ce obraca si\u0119 sama w serki.",
    "Lecz to wyeliminowanie kr\u00f3w, racjonalnie s\u0142uszne, budzi \u015bwiadomo\u015b\u0107, \u017ce \u0142\u0105ki, wyzbyte ich flegmatycznej, introwertywnie prze\u017cuwaj\u0105cej obecno\u015bci, s\u0105 zasmucaj \u0105co puste.\n\n",
    "16 IX 2039.",
    "W porannym \u201eHeraldzie\u201d by\u0142a dzi\u015b dziwna wiadomo\u015b\u0107 o projekcie ustawy, pod\u0142ug kt\u00f3rej starzenie si\u0119 mia\u0142oby by\u0107 karalne.",
    "Pyta\u0142em Symingtona.",
    "Jak to rozumie\u0107.",
    "U\u015bmiechn\u0105\u0142 si\u0119 tylko.",
    "Wychodz\u0105c na miasto, widzia\u0142em w wewn\u0119trznym patio s\u0105siada w ogr\u00f3dku \u2014 sta\u0142 oparty o palm\u0119, a na jego twarzy o zamkni\u0119tych oczach pojawi\u0142y si\u0119 same z siebie \u2014 na obu policzkach \u2014 czerwone plamy o wyra\u017anych kszta\u0142tach d\u0142oni.",
    "Potrz\u0105sa\u0142 g\u0142ow\u0105, potem przetar\u0142 oczy, kichn\u0105\u0142, wysi\u0105ka\u0142 nos i wr\u00f3ci\u0142 do polewania kwiat\u00f3w.",
    "Jak ja jednak ma\u0142o jeszcze wiem!",
    "Przysz\u0142a dotykowa poczt\u00f3wka od Aileen.",
    "Czy to nie pi\u0119kne \u2014 nowo\u017cytna technika na us\u0142ugach mi\u0142o\u015bci?",
    "My\u015bl\u0119, \u017ce si\u0119 chyba pobierzemy.",
    "U Symington\u00f3w \u015bwie\u017co przyby\u0142y z Afryki lewak, \u0142owca syntetycznych lw\u00f3w.",
    "Jego opowie\u015b\u0107 o Murzynach, kt\u00f3rzy wybielili si\u0119 dzi\u0119ki albinolinie.",
    "Czy jednak \u2014 pomy\u015bla\u0142em \u2014 godzi si\u0119 chemicznie rozwi\u0105zywa\u0107 nabrzmia\u0142e problemy rasowe i spo\u0142eczne?",
    "Czy to nie zbytnie u\u0142atwienie?",
    "Dosta\u0142em poczt\u0105 reklamow\u0105 przesy\u0142k\u0119 \u2014 sugierki, kt\u00f3re same nie wywieraj\u0105 \u017cadnego dzia\u0142ania na organizm, a tylko sugeruj\u0105, by za\u017cywa\u0107 wszelkie inne \u015brodki psychemiczne, A wi\u0119c s\u0105 wida\u0107 ludzie, kt\u00f3rym si\u0119 tego je\u015b\u0107 nie chce?",
    "Ten wniosek pokrzepi\u0142 mnie.\n\n",
    "29 IX 2039.",
    "Nie mog\u0119 si\u0119 jeszcze otrz\u0105sn\u0105\u0107 z wra\u017cenia po dzisiejszej rozmowie z Symingtonem.",
    "By\u0142a to rozmowa zasadnicza.",
    "Mo\u017ce spowodowa\u0142a j\u0105 posp\u00f3lnie przyj\u0119ta, nadmierna dawka sympatyny z amikolem?",
    "By\u0142 przeja\u015bniony: zako\u0144czy\u0142 sw\u00f3j projekt.\n\n",
    "\u2014 Tichy \u2014 rzek\u0142 mi \u2014 pan wie, \u017ce \u017cyjemy w epoce farmakokracji.",
    "Spe\u0142ni\u0142a marzenia B enthama o najwi\u0119kszej ilo\u015bci dobra dla najwi\u0119kszej ilo\u015bci ludzi \u2014 ale to tylko jedna strona medalu.",
    "Pami\u0119ta pan s\u0142owa francuskiego my\u015bliciela: \u201dNie wystarczy, by\u015bmy byli szcz\u0119\u015bliwi \u2014 trzeba jeszcze, by nieszcz\u0119\u015bliwi byli inni!\u201d\n\n\u2014 Paszkwilancki aforyzm! \u2014 \u017cachn\u0105\u0142em si\u0119.\n\n",
    "\u2014 Nie.",
    "To prawda.",
    "Wie pan, co produkujemy w \u201eProcrustics Inc.\u201d?",
    "Nasz\u0105 mas\u0105 towarow\u0105 jest z\u0142o.\n\n",
    "\u2014 Pan \u017cartuje...\n\n",
    "\u2014 Nie.",
    "Zrealizowali\u015bmy sprzeczno\u015b\u0107.",
    "Ka\u017cdy mo\u017ce teraz robi\u0107 bli\u017aniemu, co mu niemi\u0142e \u2014 wcale mu nie szkodz\u0105c.",
    "Oswoili\u015bmy z\u0142o jak zarazki, z kt\u00f3rych przyrz\u0105dza si\u0119 lekarstwa.",
    "Kultura \u2014 to by\u0142o dawniej, prosz\u0119 pana, wmawianie cz\u0142owiekowi przez cz\u0142owieka, \u017ce ma by\u0107 dobry.",
    "Tylko dobry.",
    "A gdzie upcha\u0107 ca\u0142\u0105 reszt\u0119?",
    "Historia upycha\u0142a j\u0105 tak i siak, perswazyjnie, policyjnie, i zawsze w ko\u0144cu co\u015b wystawa\u0142o, rozsadza\u0142o, burzy\u0142o.\n\n",
    "\u2014 Ale\u017c rozs\u0105dek powiada, \u017ce nale\u017cy by\u0107 dobrym!",
    "\u2014 upiera\u0142em si\u0119.",
    "\u2014 To znana rzecz!",
    "Zreszt\u0105 widz\u0119 \u2014 wszak teraz wszyscy razem, godnie, weso\u0142o, sprawnie, serdecznie, w harmonii, szczerze i spolegliwie...\n\n\u2014 I w\u0142a\u015bnie dlatego \u2014 wpad\u0142 mi w s\u0142owa \u2014 tym wi\u0119ksza pokusa, \u017ceby paln\u0105\u0107, od ucha, soczy\u015bcie, wzd\u0142u\u017c, wszerz, to konieczne dla r\u00f3wnowagi, ukojenia, dla zdrowia!\n\n",
    "\u2014 Jak pan powiada?\n\n",
    "\u2014 No, wyzb\u0105d\u017a\u017ce si\u0119 pan ob\u0142udy.",
    "Samozak\u0142amania.",
    "To ju\u017c niepotrzebne.",
    "Jeste\u015bmy wyzwoleni \u2014 dzi\u0119ki sentezie i pelaltrynom.",
    "Ka\u017cdemu tyle z\u0142a, ile dusza zapragnie.",
    "Tyle nieszcz\u0119\u015bcia, ha\u0144by, rozumie si\u0119 \u2014 innych.",
    "Nier\u00f3wno\u015b\u0107, niewola, zwada, po paniach na ko\u0144!",
    "Gdy\u015bmy rzucili na rynek pierwsze partie towaru, rozchwytywano go, pami\u0119tam \u2014 ludzie p\u0119dzili po muzeach, do galerii sztuki, ka\u017cdy chcia\u0142 wpa\u015b\u0107 do pracowni Micha\u0142a Anio\u0142a z dr\u0105giem, \u017ceby mu poprzetr\u0105ca\u0107 rze\u017aby, podziurawi\u0107 p\u0142\u00f3tna, ewentualnie do\u0142o\u017cy\u0107 samemu mistrzowi, gdyby wa\u017cy\u0142 si\u0119 stan\u0105\u0107 na drodze.",
    ".. Pana to dziwi?\n\n",
    "\u2014 Ma\u0142o powiedziane!",
    "\u2014 wybuchn\u0105\u0142em.\n\n",
    "\u2014 Bo pan jeszcze w niewoli przes\u0105d\u00f3w.",
    "Ale ju\u017c mo\u017cna przecie\u017c, jak to, nie pojmuje pan tego?",
    "Jak\u017ce, widz\u0105c Joann\u0119 d'Arc, nie czuje pan, \u017ce ten uduchowiony szyk, t\u0119 anielsko\u015b\u0107, t\u0119 gracj\u0119 bo\u017c\u0105 trzeba z\u0142oi\u0107?",
    "Ku\u0142baka, popr\u0119g, w cugle i wio!",
    "Cwa\u0142em w posz\u00f3stnym zaprz\u0119gu, panie pod pi\u00f3rami, ewentualnie z janczarami, z trzaskiem bicza sann\u0105, jak\u0105\u015b pann\u0105, mo\u017ce by\u0107 park\u0105...\n\n\u2014 Co pan m\u00f3wi! \u2014 krzycza\u0142em rozedrganym ze strachu g\u0142osem.",
    "\u2014 Kulbaczy\u0107?",
    "Siod\u0142a\u0107?",
    "D o s i \u0105 \u015b \u0107 ?!\n\n\u2014 Jasne.",
    "Dla zdrowia, higieny, ale te\u017c i dla kompletu.",
    "Pan nazywa tylko osob\u0119, wype\u0142nia pan nasz\u0105 ankiet\u0119, podaje anse, pretensje, ko\u015bci niezgody, co zreszt\u0105 niekonieczne, bo w wi\u0119kszo\u015bci wypadk\u00f3w ma si\u0119 ch\u0119tk\u0119 zadawania z\u0142a bez najmniejszego powodu, to znaczy powodem bywa cudza jasno\u015b\u0107, szlachetno\u015b\u0107, pi\u0119kno \u2014 wylicza pan to i otrzymuje nasz katalog.",
    "Zam\u00f3wienia wykonujemy do dwudziestu czterech godzin.",
    "Dostaje pan ca\u0142y zestaw poczt\u0105.",
    "Do za\u017cycia z wod\u0105, najlepiej na czczo, ale to niekonieczne.\n\n",
    "Ju\u017cem pojmowa\u0142 anonsy jego firmy w \u201eHeraldzie\u201d, a te\u017c i w \u201eWashington Post\u201d.",
    "Ale \u2014 my\u015bla\u0142em gor\u0105czkowo, ze strachem \u2014 czemu on w\u0142a\u015bnie tak?",
    "Sk\u0105d te sugestie kulbaczenia, te propozycje wierzchowe, dlaczego na oklep, Bo\u017ce \u015bwi\u0119ty, czy\u017cby i tutaj znajdowa\u0142 si\u0119 gdzie\u015b kana\u0142, budzik m\u00f3j i moja kruchta, r\u0119kojmia jawy?",
    "Ale in\u017cynier projektant (co on projektowa\u0142?) nie dostrzega\u0142 mej rozterki lub j\u0105 sobie fa\u0142szywie t\u0142umaczy\u0142.\n\n",
    "\u2014 Wyzwolenie zawdzi\u0119czamy chemii \u2014 m\u00f3wi\u0142 wci\u0105\u017c swoje.",
    "\u2014 Wszystko bowiem, co istnieje, jest zmian\u0105 nat\u0119\u017cenia jon\u00f3w wodorowych na powierzchniach kom\u00f3rek m\u00f3zgu.",
    "Widz\u0105c mnie, do\u015bwiadcza pan w gruncie rzeczy zmian r\u00f3wnowagi sodowo-potasowej na membranach neuron\u00f3w.",
    "A wi\u0119c do\u015b\u0107 jest wys\u0142a\u0107 tam, w m\u00f3zgowy g\u0105szcz, nieco dobranych moleku\u0142, aby\u015b jako jaw\u0119 prze\u017cy\u0142 spe\u0142nienie roje\u0144.",
    "Zreszt\u0105 pan wie ju\u017c o tym \u2014 doko\u0144czy\u0142 ciszej.",
    "Wyj\u0105\u0142 z szuflady gar\u015b\u0107 kolorowych pigu\u0142ek, podobnych do cukrowego maczku dzieci.\n\n",
    "\u2014 Oto z\u0142o naszej produkcji, koj\u0105ce pragnienia duszy.",
    "Oto chemia, kt\u00f3ra g\u0142adzi grzechy \u015bwiata.\n\n",
    "Rozdygotanymi palcami wy\u0142uska\u0142em z kieszonki pastylk\u0119 zg\u0142owiny, prze\u0142kn\u0105\u0142em j\u0105 na sucho i zauwa\u017cy\u0142em:\n\n\u2014 Wola\u0142bym, prawd\u0119 m\u00f3wi\u0105c, wyk\u0142ad bardziej rzeczowy, je\u015bli mo\u017cna.\n\n",
    "Uni\u00f3s\u0142 brwi, skin\u0105\u0142 w milczeniu g\u0142ow\u0105, wysun\u0105\u0142 szuflad\u0119, wyj\u0105\u0142 z niej co\u015b, za\u017cy\u0142 i odpar\u0142:\n\n\u2014 Jak wola.",
    "M\u00f3wi\u0142em panu o modelu T nowej technologii \u2014 o jej prymitywnych pocz\u0105tkach.",
    "Sen o dr\u0105gu.",
    "Publiczno\u015b\u0107 ruszy\u0142a do flagellacji, defenestracji, by\u0142a tofelicitas per extractionem pedum, lecz inwencja, tak w\u0105sko zakrojona, wnet si\u0119 wyczerpa\u0142a.",
    "Co pan chce \u2014 wyobra\u017ani brakowa\u0142o, nie by\u0142o wzor\u00f3w!",
    "Przecie\u017c w historii praktykowano tylko dobro jawnie, z\u0142o natomiast pod jego przykrywk\u0105, to jest dzi\u0119ki dobranym pretekstom, \u0142upi\u0105c, puszczaj\u0105c z dymem i gwa\u0142c\u0105c w imi\u0119 wy\u017cszych idea\u0142\u00f3w.",
    "No, a prywatne z\u0142o nie mia\u0142o ju\u017c i takich gwiazd przewodnich.",
    "Pok\u0105tne by\u0142o zawsze, razowe, prostackie, wr\u0119cz partackie, o czym \u015bwiadczy\u0142y dobitnie reakcje publiczno\u015bci \u2014 w obstalunkach do znudzenia powtarza\u0142o si\u0119 to samo, by dopa\u015b\u0107, st\u0142amsi\u0107 i uciec.",
    "Takie by\u0142y nawyki.",
    "Ludziom ma\u0142o okazji do z\u0142a \u2014 potrzebuj\u0105 jeszcze swojej racji s\u0142usznej.",
    "Nie jest, uwa\u017ca pan, por\u0119czne ani mi\u0142e, gdy z\u0142apawszy dech (to si\u0119 mo\u017ce trafi\u0107 zawsze) bli\u017ani wo\u0142a \u201eza co?\u201d \u2014 czy, \u201ejak ci nie wstyd?!\u201d",
    "Nieprzyjemnie zosta\u0107 bez j\u0119zyka w g\u0119bie.",
    "Dr\u0105g nie stanowi w\u0142a\u015bciwego kontrargumentu, ka\u017cdy to czuje.",
    "Ca\u0142a sztuka w tym, by owe niewczesne pretensje odtr\u0105ci\u0107 pogardliwie z w\u0142a\u015bciwych pozycji.",
    "Ka\u017cdy chce poz\u0142oczyni\u0107, ale tak, \u017ceby si\u0119 tego nie wstydzi\u0142.",
    "Racj\u0119 daje zemsta \u2014 ale co ci zrobi\u0142a Joanna d'Arc?",
    "To tylko, \u017ce lepsza, ja\u015bniejsza?",
    "Wi\u0119c jeste\u015b gorszy, tyle \u017ce z dr\u0105giem.",
    "Tak nikt sobie jednak tego nie \u017cyczy!",
    "Ka\u017cdy chce zada\u0107 z\u0142o, czyli by\u0107 szubrawcem i okrutnikiem, pozostaj\u0105c jednak szlachetnym i wspania\u0142ym.",
    "Po prostu cudnym!",
    "Wszyscy chc\u0105 by\u0107 cudni.",
    "I to stale.",
    "Im gorsi, tym cudniejsi.",
    "To niemo\u017cliwe prawie i w\u0142a\u015bnie dlatego wszyscy maj\u0105 na to taki apetyt.",
    "Ma\u0142o klientowi sieroty, wdowy wy obraca\u0107 \u2014 on chce czyni\u0107 to w \u0142unie w\u0142asnej prawo\u015bci.",
    "Do zbrodniarzy nikt si\u0119 nie chce dobiera\u0107, cho\u0107 tam w\u0142a\u015bnie wyst\u0105pi w majestacie s\u0142uszno\u015bci, prawa \u2014 ale to bana\u0142, nuda, niech im kat \u015bwieci.",
    "Podawaj klientowi samo anielstwo, sam\u0105 \u015bwi\u0119to\u015b\u0107, tak przyrz\u0105dzon\u0105, \u017ceby folgowa\u0142 sobie w poczuciu, i\u017c nie tylko mo\u017ce, lecz wprost powinien.",
    "Pojmuje pan, co to za wysoki kunszt \u2014 godzi\u0107 te sprzeczno\u015bci?",
    "Zawsze idzie w ko\u0144cu o ducha, nie o cia\u0142o.",
    "Cia\u0142o jest tylko \u015brodkiem do celu.",
    "Kto tego nie wie, ko\u0144czy w masarni, na krwawej kiszce.",
    "Oczywi\u015bcie wielu klientom rozeznanie takie jest niedost\u0119pne.",
    "Mamy dla nich dzia\u0142 doktora Hopkinsa \u2014 bijologii \u015bwieckiej i sakralnej.",
    "No, wie pan.",
    "Dolina Jozafata, w kt\u00f3rej opr\u00f3cz klienta wszystkich diabli bior\u0105, a pod koniec S\u0105du Ostatecznego Pan B\u00f3g przyjmuje go osobi\u015bcie do swej chwa\u0142y, z uni\u017ceniem wr\u0119cz.",
    "Niekt\u00f3rzy (ale to snobizm kretyn\u00f3w) domagaj\u0105 si\u0119, \u017ceby im B\u00f3g na zako\u0144czenie proponowa\u0142 zamian\u0119 miejscami.",
    "S\u0105 to, prosz\u0119 pana, dziecinady.",
    "Amerykanie zawsze mieli do nich ci\u0105goty.",
    "Te wyrwatory, bijalnie \u2014 potrz\u0105sa\u0142 z niesmakiem grubym katalogiem \u2014 to\u017c to prymitywizm.",
    "Bli\u017ani to nie b\u0119ben, lecz subtelny instrument!\n\n",
    "\u2014 Zaraz \u2014 powiedzia\u0142em; za\u017cywaj\u0105c nast\u0119pn\u0105 pastylk\u0119 zg\u0142owiny \u2014 wi\u0119c co pan w\u0142a\u015bciwie projektuje?",
    "U\u015bmiechn\u0105\u0142 si\u0119 z dum\u0105.\n\n",
    "\u2014 Kompozycje bezbitowe.\n\n",
    "\u2014 Bity \u2014 te jednostki informacji?\n\n",
    "\u2014 Nie, panie Tichy.",
    "Jednostki bicia.",
    "Jestem kompozytorem zasadniczo bezbitowym.",
    "Moje projekty mierzy si\u0119 w pejach.",
    "Jeden pej to przykro\u015b\u0107, jakiej doznaje pater familias, gdy rodzin\u0119 \u2014 sze\u015bcioosob\u00f3wk\u0119 \u2014 ko\u0144cz\u0105 mu na oczach.",
    "Pan B\u00f3g sprawi\u0142 pod\u0142ug tej miary Hiobowi trzypejowiec, Sodoma za\u015b i Gomora by\u0142y to bo\u017ce czterdziestki.",
    "Ale mniejsza o stron\u0119 obliczeniow\u0105.",
    "Jestem w gruncie rzeczy artyst\u0105, i to na zupe\u0142nie dziewiczym terenie.",
    "Teori\u0119 dobra rozwija\u0142o co niemiara my\u015blicieli, teorii z\u0142a nikt prawie nie rusza\u0142 z fa\u0142szywego wstydu, tak \u017ce dosta\u0142a si\u0119 w r\u0119ce rozmaitych niedouk\u00f3w i prymityw\u00f3w.",
    "To, jakoby mo\u017cna by\u0142o kunsztownie, wymy\u015blnie, subtelnie, zawile by\u0107 z\u0142ym bez treningu, bez wprawy, bez natchnienia, bez solidnych studi\u00f3w, jest kompletnym fa\u0142szem.",
    "Nie wystarczy torturantura, tyranistyka, obie bijologie \u2014 to ledwie wst\u0119p do rzeczy w\u0142a\u015bciwej.",
    "Zreszt\u0105 nie mo\u017cna poda\u0107 uniwersalnej receptury \u2014 suum malum cui\u0105ue!\n\n\u2014 I wiele macie tej klienteli?\n\n\u2014 Klientel\u0105 nasz\u0105 s\u0105 wszyscy \u017cyj\u0105cy.",
    "To u nas od dziecka.",
    "Dzieci dostaj\u0105 lizaki ojcobijcze, by wy\u0142adowa\u0107 resentymenty.",
    "Ojciec \u2014 \u017ar\u00f3d\u0142o zakaz\u00f3w i norm, wie pan.",
    "Podaje si\u0119 freudylki.",
    "I nikt nie ma kompleksu Edypa!\n\n",
    "Wyszed\u0142em od niego bez jednej pigu\u0142ki.",
    "A wi\u0119c to tak.",
    "Co to za \u015bwiat!",
    "Czy\u017cby przez to wszyscy tak dyszeli?",
    "Jestem otoczony przez potwory.\n\n30 X 2039.",
    "Nie wiem, co robi\u0107 w sprawie Symingtona, ale nasze stosunki nie mog\u0105 pozosta\u0107 bez zmian.",
    "Aileen poradzi\u0142a mi:\n\n\u2014 Zam\u00f3w sobie jego wywrotk\u0119!",
    "Chcesz, to ci j\u0105 zafunduj\u0119 w prezencie!\n\n",
    "Sz\u0142o o rekompensat\u0119 zam\u00f3wion\u0105 w \u201eProcrustics\u201d \u2014 o scen\u0119 mego triumfu nad Symingtonem, tarzaj\u0105cym si\u0119 w prochu u mych st\u00f3p i wyznaj\u0105cym, \u017ce on, firma jego i sztuka \u2014 to plugastwo.",
    "Jak\u017ce jednak u\u017cy\u0107 metody, kt\u00f3ra dzi\u0119ki sobie samej ma zosta\u0107 podana w nies\u0142aw\u0119?",
    "Aileen nie rozumie tego.",
    "Co\u015b si\u0119 psuje mi\u0119dzy nami.",
    "Wr\u00f3ci\u0142a od ciotki t\u0119\u017csza i ni\u017csza, tylko szyj\u0119 ma teraz daleko d\u0142u\u017csz\u0105.",
    "Mniejsza o cia\u0142o, dusza jest wa\u017cniejsza, jak m\u00f3wi\u0142 ten potw\u00f3r.",
    "O, za c\u00f3\u017c ja bra\u0142em \u015bwiat, w kt\u00f3rym musz\u0119 przebywa\u0107!",
    "A roi\u0142em sobie, \u017ce si\u0119 w nim rozeznaj\u0119!",
    "Dostrzegam teraz rzeczy, kt\u00f3re dawniej umyka\u0142y mej uwadze, na przyk\u0142ad pojmuj\u0119 ju\u017c, co robi\u0142 s\u0105siad w patio, ten tak zwany stygmatyk; wiem te\u017c, co to znaczy, gdy na przyj\u0119ciu towarzyskim rozm\u00f3wca, przeprosiwszy, oddala si\u0119 z dystynkcj\u0105 w jaki\u015b k\u0105t, aby tam za\u017cywa\u0107 swojej tabaczki, jednocze\u015bnie fiksuj\u0105c mnie wzrokiem po to, by m\u00f3j wizerunek doskonale wierny zapad\u0142 niezw\u0142ocznie w piek\u0142o jego rozjuszonej wyobra\u017ani!",
    "I tak post\u0119puj\u0105 osoby z najwy\u017cszych sfer chemokratycznych!",
    "A ja nie dostrzega\u0142em, za fasad\u0105 wykwintnej uprzejmo\u015bci, tej ohydy!",
    "Wzi\u0105wszy, dla wzmocnienia, \u0142y\u017ck\u0119 herkulidyny na cukrze, po\u0142ama\u0142em wszystkie bomboniery, st\u0142uk\u0142em fiolki, puzdra, flakony, s\u0142oje i pigularze, jakimi obdarowa\u0142a mnie Aileen.",
    "Jestem got\u00f3w na wszystko.",
    "Odczuwam tak\u0105 w\u015bciek\u0142o\u015b\u0107 chwilami, \u017ce \u0142akn\u0119 wprost wizyty jakiego\u015b rewizyjnego interferenta, boby si\u0119 na nim moja pasja skrupi\u0142a.",
    "Refleksja podpowiada, \u017ce r\u00f3wnie dobrze m\u00f3g\u0142bym sam si\u0119 tym zaj\u0105\u0107, a nie czeka\u0107 z pa\u0142k\u0105 \u2014 na przyk\u0142ad m\u00f3g\u0142bym wszak kupi\u0107 nadymaka.",
    "Ale je\u017celi ju\u017c naby\u0107 manekina, to czemu nie damekina?",
    "Je\u017celi damekina, czemu nie cz\u0142ekowca?",
    "Je\u017celi, do stu par piorun\u00f3w, cz\u0142ekowca, to czemu nie mog\u0119 zam\u00f3wi\u0107 u Hopkinsa, czyli w \u201eProcrustics Inc.\u201d, nale\u017cytej ka\u017ani, deszczu siarki, smo\u0142y, ognia na ten zwyrodnia\u0142y \u015bwiat?",
    "W tym s\u0119k, \u017ce nie mog\u0119.",
    "Musz\u0119 wszystko sam, wszystko sam \u2014 sam!",
    "Potworno\u015b\u0107.\n\nl X 2039.",
    "Dzi\u015b dosz\u0142o do zerwania.",
    "Poda\u0142a mi, na wyci\u0105gni\u0119tej r\u0119ce, dwie pigu\u0142ki, czarn\u0105 i bia\u0142\u0105, abym zadecydowa\u0142, kt\u00f3r\u0105 z nich ma niezw\u0142ocznie za\u017cy\u0107.",
    "A wi\u0119c nie sta\u0107 jej by\u0142o na decyzj\u0119 naturaln\u0105, bez psychemikali\u00f3w, nawet w tak zasadniczej sprawie serca!",
    "Nie chcia\u0142em wybiera\u0107, dosz\u0142o do k\u0142\u00f3tni, kt\u00f3r\u0105 wzmocni\u0142a sobie babranem.",
    "Oskar\u017cy\u0142a mnie fa\u0142szywie, jakobym przed spotkaniem na\u017car\u0142 si\u0119 inwektolu (to jej s\u0142owa).",
    "By\u0142y to dla mnie chwile rozdzieraj\u0105ce, lecz pozosta\u0142em sobie wierny.",
    "Od dzi\u015b b\u0119d\u0119 jada\u0142 tylko w domu, tylko potrawy, kt\u00f3re sam przyrz\u0105dz\u0119.",
    "\u017badnych \u015bnide\u0142, parady zjak\u00f3w, galaretek lukseterninowych, rozbi\u0142em wszystkie hedoniczki.",
    "Niepotrzebny mi protestal ani preczan.",
    "Do mego pokoju zagl\u0105da przez okno du\u017cy ptak o smutnych oczach, bardzo dziwny, poniewa\u017c na k\u00f3\u0142kach.",
    "Komputer twierdzi, \u017ce nazywa si\u0119 pederastwa.\n\n",
    "2 X 2039.",
    "Ma\u0142o co wychodz\u0119 z domu.",
    "\u0141ykam dzie\u0142a historyczne i matematyczne.",
    "Poza tym ogl\u0105dam rewizj\u0119.",
    "Lecz i wtedy daje mi si\u0119 we znaki wewn\u0119trzny bunt przeciw wszystkiemu, co mnie otacza.",
    "Wczoraj na przyk\u0142ad skusi\u0142o mnie, by manipulowa\u0107 regulatorem solidno\u015bci obrazu, czyli jego ci\u0119\u017caru w\u0142a\u015bciwego, tak aby wszystko mia\u0142o jak najwi\u0119ksz\u0105 spoisto\u015b\u0107 i mas\u0119.",
    "St\u00f3\u0142 trzasn\u0105\u0142 spikerowi pod ci\u0119\u017carem kilku kartek z tekstem dziennika wieczornego, a on sam przewali\u0142 si\u0119 przez pod\u0142og\u0119 studia.",
    "Oczywi\u015bcie efekty te wyst\u0105pi\u0142y wy\u0142\u0105cznie u mnie i nie mia\u0142y \u017cadnych konsekwencji, tyle tylko, i\u017c \u015bwiadcz\u0105 o moim stanie psychicznym.",
    "Ponadto dra\u017cni mnie w rewizji humorek, wic, satyra, nowoczesna grotecha.",
    "\u201ePigu\u0142 na pigu\u0142 \u2014 m\u00f3wi\u0142 \u015bwi\u0119ty Igu\u0142\u201d.",
    "Co za niewybredno\u015b\u0107 konceptu!",
    "Same nazwy widowisk...",
    "Na przyk\u0142ad Z nadymank\u0105 na erotocyklu \u2014 sensacyjny dramat, kt\u00f3ry zaczyna\u0142 si\u0119 tym, \u017ce w ciemnym bistrze siedzia\u0142o paru uchylc\u00f3w.",
    "Wy\u0142\u0105czy\u0142em, mia\u0142em ju\u017c tego do\u015b\u0107.",
    "Lecz c\u00f3\u017c z tego, skoro od s\u0105siad\u00f3w s\u0142ycha\u0107 by\u0142o najnowszy szlagier z innego kana\u0142u (ale gdzie m\u00f3j kana\u0142?",
    "gdzie?!) \u2014 W torebkach dziewczyny nosz\u0105 refutal i dawainy.",
    "Czy nawet w XXI wieku nie mo\u017cna porz\u0105dnie izolowa\u0107 mieszkad\u0142a?!",
    "Mia\u0142em dzi\u015b zn\u00f3w ochot\u0119 bawi\u0107 si\u0119 solidatorem rewizji, w ko\u0144cu go z\u0142ama\u0142em.",
    "Musz\u0119 zebra\u0107 si\u0119 i co\u015b postanowi\u0107.",
    "Ale co?",
    "Wszystko dra\u017cni mnie, wystarczy byle co, drobnostka, nawet poczta \u2014 oferta tego biura na rogu, bym poda\u0142 si\u0119 do Nagrody Nobla, obiecuj\u0105 za\u0142atwi\u0107 w pierwszej kolejno\u015bci jako przybyszowi z dawnych straszliwych czas\u00f3w.",
    "Bo p\u0119kn\u0119!",
    "Rzeczywi\u015bcie!",
    "Podejrzany druczek oferuj\u0105cy \u201etajne pigu\u0142ki, kt\u00f3rych nie ma w normalnej sprzeda\u017cy\u201d.",
    "Strach pomy\u015ble\u0107, co w nich mo\u017ce by\u0107.",
    "Ostrze\u017cenie przed k\u0142usennikiem \u2014 pok\u0105tnym sprzedawc\u0105 nie dopuszczonych do obrotu \u015bnide\u0142.",
    "A zarazem apel, by nie \u015bni\u0107 \u017cywio\u0142owo, na dziko, bo to jest marnowanie energii psychicznej.",
    "Co za troska o obywatela!",
    "Zam\u00f3wi\u0142em sobie \u015bnid\u0142o z wojny stuletniej i zbudzi\u0142em si\u0119 rano ca\u0142y w \u015bniakach.\n\n3 X 2039.",
    "Nadal p\u0119dz\u0119 samotny \u017cywot.",
    "Dzi\u015b, przegl\u0105daj\u0105c numer \u015bwie\u017co zaabonowanego kwartalnika \u201eB\u0119dzieje Ojczyste\u201d, natrafi\u0142em z os\u0142upieniem na dobrze mi znane nazwisko profesora Trottelreinera.",
    "Zaraz te\u017c zn\u00f3w opad\u0142y mnie najgorsze w\u0105tpliwo\u015bci, czy wszystko, czego doznaj\u0119, nie jest jednym pasmem zwid\u00f3w i majacze\u0144?",
    "W zasadzie to mo\u017cliwe.",
    "Czy \u201ePsychomatics\u201d nie zachwala ostatnio pigu\u0142ek warstwowych, stratylek, kt\u00f3re daj\u0105 wizje wielopoziomowe?",
    "Kto\u015b na przyk\u0142ad chce by\u0107 Napoleonem pod Marengo, a gdy si\u0119 bitwa ko\u0144czy, \u017cal mu wraca\u0107 do jawy, wi\u0119c od razu tam, na pobojowisku, marsza\u0142ek Ney lub kto\u015b ze starej gwardii podaje mu na srebrnej tacy now\u0105 pigu\u0142k\u0119, wprawdzie tylko halucynowan\u0105, ale nic to \u2014 po przyj\u0119ciu otwieraj\u0105 si\u0119 wrota nast\u0119pnej halucynacji, i tak ad libitum.",
    "Poniewa\u017c mam zwyczaj rozcinania w\u0119z\u0142\u00f3w gordyjskich, spo\u017cy\u0142em spisank\u0119 telefoniczn\u0105 i zadzwoni\u0142em, dowiedziawszy si\u0119 numeru, do profesora.",
    "To on!",
    "Mamy si\u0119 spotka\u0107 na kolacji.\n\n3 X 2039.",
    "Trzecia godzina w nocy.",
    "Pisz\u0119 \u015bmiertelnie znu\u017cony, z dusz\u0105 osiwia\u0142\u0105.",
    "Profesor sp\u00f3\u017ani\u0142 si\u0119 troch\u0119, tak \u017ce chwil\u0119 czeka\u0142em na\u0144 w restauracji.",
    "Przyszed\u0142 pieszo.",
    "Pozna\u0142em go z daleka, cho\u0107 jest teraz du\u017co m\u0142odszy ni\u017c w ubieg\u0142ym stuleciu, nie nosi te\u017c parasola ani okular\u00f3w.",
    "Wydawa\u0142 si\u0119 wzruszony moim widokiem.\n\n",
    "\u2014 C\u00f3\u017c to \u2014 spyta\u0142em \u2014 pan pieszo?",
    "Czy\u017cby znarowina (znarowienie si\u0119 samochodu, to si\u0119 zdarza)?\n\n",
    "\u2014 Nie \u2014 odpar\u0142 \u2014 wol\u0119 porusza\u0107 si\u0119 per pedes apostolorum...\n\n",
    "Ale si\u0119 jako\u015b dziwnie u\u015bmiechn\u0105\u0142 przy tym.",
    "Gdy kelputery odst\u0105pi\u0142y nas, zacz\u0105\u0142em go wypytywa\u0107, co robi \u2014 ale te\u017c od razu wypsn\u0119\u0142o mi si\u0119 s\u0142\u00f3wko o halucynacyjnych podejrzeniach.\n\n",
    "\u2014 Daj\u017ce pan spok\u00f3j, Tichy.",
    "Jaka halucynacja! \u2014 obruszy\u0142 si\u0119.",
    "\u2014 R\u00f3wnie dobrze ja m\u00f3g\u0142bym podejrzewa\u0107 pana o to, \u017ce jeste\u015b moj\u0105 fatamorgan\u0105.",
    "Pan si\u0119 zamrozi\u0142?",
    "Ja te\u017c.",
    "Odmro\u017cono pana?",
    "Mnie r\u00f3wnie\u017c.",
    "Mnie ponadto jeszcze odm\u0142odzono, no, rejuwenal, desenilizyny, panu to niepotrzebne, a ja, gdyby nie solidna kuracha, nie m\u00f3g\u0142bym ju\u017c by\u0107 b\u0119dzieist\u0105!\n\n\u2014 Futurologiem?\n\n",
    "\u2014 Ta nazwa znaczy teraz co\u015b innego.",
    "Futurolog stawia profuty (prognozy), a ja zajmuj\u0119 si\u0119 teori\u0105.",
    "To rzecz zupe\u0142nie nowa, za moich i pana czas\u00f3w nie znana.",
    "Mo\u017cna by j\u0105 nazwa\u0107 przewidywaniem przysz\u0142o\u015bci odj\u0119zykowym.",
    "Prognostyka lingwistyczna!\n\n",
    "\u2014 Nie s\u0142ysza\u0142em o tym.",
    "C\u00f3\u017c to jest?\n\n",
    "Pyta\u0142em, by rzec prawd\u0119, raczej z grzeczno\u015bci ni\u017c z zaciekawienia, lecz tego nie dostrzeg\u0142.",
    "Kelputery przynios\u0142y nam przystawki.",
    "Do zupy by\u0142o bia\u0142e wino 1997 \u2014 dobry rocznik chablis, kt\u00f3ry lubi\u0119 i dlatego go wybra\u0142em.\n\n",
    "\u2014 Futurologia odlingwistyczna bada przysz\u0142o\u015b\u0107 pod\u0142ug transformacyjnych mo\u017cliwo\u015bci j\u0119zyka \u2014 wyja\u015bnia\u0142 Trottelreiner.\n\n",
    "\u2014 Nie rozumiem.\n\n",
    "\u2014 Cz\u0142owiek potrafi ow\u0142adn\u0105\u0107 tym tylko, co mo\u017ce poj\u0105\u0107, a poj\u0105\u0107 z kolei mo\u017ce jedynie to, co si\u0119 da wys\u0142owi\u0107.",
    "Niewys\u0142owione jest niepoj\u0119te.",
    "Badaj\u0105c dalsze etapy ewolucji j\u0119zyka, dochodzimy tego, jakie odkrycia, przemiany, rewolucje obyczaju j\u0119zyk ten b\u0119dzie m\u00f3g\u0142 kiedykolwiek odzwierciedli\u0107.\n\n",
    "\u2014 Bardzo dziwne.",
    "Jak\u017ce to w praktyce wygl\u0105da?\n\n",
    "\u2014 Badania prowadzimy dzi\u0119ki najwi\u0119kszym komputerom, bo cz\u0142owiek nie mo\u017ce sam wypr\u00f3bowywa\u0107 wszystkich wariant\u00f3w.",
    "Chodzi g\u0142\u00f3wnie o wariacyjno\u015b\u0107 j\u0119zyka syntagmatycznoparadygmatyczn\u0105, ale skwantowan\u0105...\n\n\u2014 Profesorze!\n\n",
    "\u2014 Przepraszam.",
    "Znakomite jest to chablis.",
    "Najlepiej wyja\u015bni panu rzecz kilka przyk\u0142ad\u00f3w.",
    "Prosz\u0119 poda\u0107 mi jakie\u015b s\u0142owo.\n\n",
    "\u2014 Ja.\n\n",
    "\u2014 Ja, co?",
    "Hm.",
    "Ja.",
    "Dobrze.",
    "Rozumie pan, \u017ce musz\u0119 niejako zast\u0119powa\u0107 komputer, wi\u0119c b\u0119dzie to ca\u0142kiem proste.",
    "A wi\u0119c \u2014 ja.",
    "Ja\u017a\u0144.",
    "Ty.",
    "Ty\u017a\u0144.",
    "My, my\u017a\u0144.",
    "Widzi pan?\n\n",
    "\u2014 Nic nie widz\u0119.\n\n",
    "\u2014 Ale\u017c jak to?",
    "Chodzi o mo\u017cliwo\u015b\u0107 zlewania si\u0119 ja\u017ani z ty\u017ani\u0105, czyli o zesp\u00f3lni\u0119 dwu \u015bwiadomo\u015bci, to po pierwsze.",
    "Po wt\u00f3re \u2014 my\u017a\u0144.",
    "Bardzo interesuj\u0105ce.",
    "Jest to \u015bwiadomo\u015b\u0107 zbiorowa.",
    "No, na przyk\u0142ad przy silnym rozszczepieniu osobowo\u015bci.",
    "Prosz\u0119 o jakie\u015b inne s\u0142owo.\n\n",
    "\u2014 Noga.\n\n",
    "\u2014 Dobrze.",
    "Co idzie z nogi?",
    "Nogant. Nogiel, ewentualnie kogielnogiel.",
    "Nogi er, noginia, nogli\u0107 i no\u017cyc si\u0119.",
    "Rozno\u017cony.",
    "Zno\u017cony.",
    "Noga\u0107 tam!",
    "No ga\u015b!",
    "Nogam?",
    "Nogista.",
    "Prosz\u0119, widzi pan, mamy co\u015b p\u0142odnego.",
    "Nogista.",
    "Nogistyka.\n\n",
    "\u2014 Co znaczy to wszystko?",
    "Przecie\u017c te s\u0142owa nie maj\u0105 \u017cadnego sensu?\n\n",
    "\u2014 Jeszcze nie maj\u0105, ale b\u0119d\u0105 mie\u0107.",
    "To znaczy \u2014 mog\u0105 ewentualnie zdoby\u0107 sens, je\u017celi nogistyka i nogizm si\u0119 przyjm\u0105.",
    "Robot \u2014 to s\u0142owo nic nie znaczy\u0142o w XV wieku, lecz gdyby mieli wtedy futurologi\u0119 odj\u0119zykow\u0105, toby si\u0119 mogli domy\u015bli\u0107 automat\u00f3w.\n\n",
    "\u2014 Wi\u0119c co znaczy nogista?\n\n",
    "\u2014 Widzi pan, akurat w tym wypadku mog\u0119 to dok\u0142adnie wyjawi\u0107, ale tylko dlatego, \u017ce nie chodzi o prognoz\u0119, lecz o to, co ju\u017c jest.",
    "Nogizm \u2014 to najnowsza koncepcja, nowy kierunek autoewolucji cz\u0142owieka, tak zwanego homo sapiens monopedes,",
    "\u2014 Jednonogi?\n\n",
    "\u2014 A tak.",
    "Ze wzgl\u0119du na zb\u0119dno\u015b\u0107 chodu oraz nadci\u0105gaj\u0105cy brak miejsca.\n\n",
    "\u2014 Ale\u017c to idiotyzm!\n\n",
    "\u2014 Ja te\u017c tak s\u0105dz\u0119.",
    "Niemniej takie s\u0142awy jak profesor Hatzelklatzer czy Foeshbeene s\u0105 nogistami.",
    "Pan o tym nie wiedzia\u0142, podaj\u0105c mi termin noga, prawda?\n\n",
    "\u2014 Nie.",
    "A co znacz\u0105 te inne urobki?\n\n",
    "\u2014 Tego w\u0142a\u015bnie na razie nie wiadomo.",
    "Je\u017celi nogizm zwyci\u0119\u017cy, powstan\u0105 takie obiekty, kt\u00f3re b\u0119d\u0105 si\u0119 nazywa\u0142y nogiel, noginia i tak dalej.",
    "Bo to nie jest \u017cadne proroctwo, prosz\u0119 pana, a tylko przegl\u0105d mo\u017cliwo\u015bci w stanie czystym.",
    "Podaj \u017ce mi pan inne s\u0142owo.\n\n",
    "\u2014 Interferent.\n\n",
    "\u2014 Dobrze.",
    "Inter i fero, fero, ferre, tuli, latum.",
    "Skoro pochodzi z \u0142aciny, trzeba w \u0142acinie szuka\u0107 kontynuacji.",
    "Flos, floris.",
    "Interfiorentka.",
    "Prosz\u0119 bardzo \u2014 to panna, kt\u00f3ra ma dziecko z interferentem, bo zabra\u0142 jej wianek.\n\n",
    "\u2014 Sk\u0105d pan wzi\u0105\u0142 wianek?\n\n",
    "\u2014 Flos, floris \u2014 kwiat.",
    "Defloracja \u2014 odebranie dziewictwa.",
    "Zapewne b\u0119dzie si\u0119 m\u00f3wi\u0142o: porodzianka \u2014 lub: porodzianka rewizyjna, w skr\u00f3cie \u2014 porewidentka.",
    "Zapewniam pana, \u017ce dysponujemy ju\u017c przebogatym materia\u0142em.",
    "Ot, taka prostytuanta \u2014 od konstytuanty \u2014 to otwiera ca\u0142e uniwersum nowej obyczajowo\u015bci!\n\n",
    "\u2014 Widz\u0119, \u017ce pan jest entuzjast\u0105 tej nowej nauki.",
    "Mo\u017ce spr\u00f3buje pan z jeszcze jednym s\u0142owem?",
    "\u015amieci.\n\n",
    "\u2014 Czemu nie?",
    "To nic, \u017ce pan sceptyk.",
    "Prosz\u0119 bardzo.",
    "A wi\u0119c... \u015bmieci.",
    "Hm.",
    "\u015amietnisko.",
    "\u015amioty.",
    "Du\u017co \u015bmieci \u2014 wszech\u015bmioty.",
    "Wszech\u015bmiot! Nader ciekawe.",
    "Panie Tichy, pan doskonale podaje s\u0142owa!",
    "Wszech\u015bmiot, prosz\u0119, no, prosz\u0119!\n\n\u2014 Co w tym niezwyk\u0142ego?",
    "To s\u0142owo nic nie znaczy.\n\n",
    "\u2014 Po pierwsze \u2014 teraz si\u0119 m\u00f3wi: nic nie smaczy.",
    "Nie znaczy \u2014 to ju\u017c anachronizm.",
    "Zauwa\u017cy\u0142em, \u017ce pan niech\u0119tnie u\u017cywa nowych s\u0142\u00f3w.",
    "Niedobrze.",
    "Pogadamy o tym p\u00f3\u017aniej.",
    "A po wt\u00f3re \u2014 wszech\u015bmiot teraz jeszcze nic nie znaczy, ale mo\u017cna ju\u017c si\u0119 domy\u015bli\u0107 przysz\u0142ego sensu!",
    "Chodzi, nieprawda\u017c, o now\u0105 teori\u0119 psychozoiczn\u0105.",
    "Nie byle co!",
    "G\u0142osi\u0142aby ona, \u017ce gwiazdy s\u0105 sztucznego pochodzenia!\n\n\u2014 A to pan sk\u0105d znowu wzi\u0105\u0142?\n\n",
    "\u2014 Ze s\u0142owa wszech\u015bmiot.",
    "Oznacza ono, to jest sugeruje, taki obraz: w toku eon\u00f3w Kosmos zape\u0142ni\u0142 si\u0119 \u015bmieciem, czyli odpadami pocywilizacyjnymi, z kt\u00f3rymi nie by\u0142o co robi\u0107, kt\u00f3re przeszkadza\u0142y w badaniu astronomicznym i w kosmicznych podr\u00f3\u017cach, wi\u0119c zbudowano olbrzymie paleniska o bardzo wysokiej ciep\u0142ocie, \u017ceby, nieprawda\u017c, pali\u0107 te \u015bmieci.",
    "Musz\u0105 mie\u0107 wielk\u0105 mas\u0119, dzi\u0119ki czemu same przyci\u0105gaj\u0105 \u015bmieci, pr\u00f3\u017cnia z wolna si\u0119 oczyszcza i oto ma pan gwiazdy \u2014 te ognie w\u0142a\u015bnie, i mg\u0142awice ciemne \u2014 \u015bmieci jeszcze nie uprz\u0105tni\u0119te.\n\n",
    "\u2014 I jak\u017ce \u2014 pan na serio tak?",
    "Pan s\u0105dzi, \u017ce to mo\u017cliwe?",
    "Kosmos jako ca\u0142opalenie \u015bmieci?",
    "Profesorze!\n\n",
    "\u2014 To\u017c to nie jest kwestia mojej wiary lub niewiary, Tichy.",
    "Po prostu dzi\u0119ki odlingwistycznej futurologii utworzyli\u015bmy nowy wariant kosmogonii jako czyst\u0105 mo\u017cliwo\u015b\u0107 dla przysz\u0142ych pokole\u0144!",
    "Nie wiadomo, czy kto\u015b we\u017amie to serio, ale faktem jest, \u017ce tak\u0105 hipotez\u0119 mo\u017cna wyartyku\u0142owa\u0107!",
    "Prosz\u0119 zwa\u017cy\u0107, \u017ce gdyby w dwudziestych latach istnia\u0142a ekstrapolacja lingwistyczna, ju\u017c w\u00f3wczas mo\u017cna by by\u0142o przewidzie\u0107 b e m b y \u2014 pami\u0119ta pan je chyba! \u2014 dzi\u0119ki urobieniu ich od bomb.",
    "Sam j\u0119zyk, prosz\u0119 pana, tai w sobie olbrzymie, lecz przecie nie bezgraniczne mo\u017cliwo\u015bci.",
    "Utopi\u0107 si\u0119 \u2014 gdy pan pojmie, \u017ce to mo\u017ce i\u015b\u0107 od \u201eutopia\u201d, zrozumie pan lepiej czarnowidztwo wielu futurolog\u00f3w!\n\n",
    "Rozmowa zesz\u0142a wnet na sprawy mocniej mnie poruszaj\u0105ce.",
    "Wyzna\u0142em Trottelreinerowi moje l\u0119ki \u2014 i moje obrzydzenie do nowej cywilizacji.",
    "\u017bachn\u0105\u0142 si\u0119.",
    "S\u0142ucha\u0142 jednak dalej i, dobre serce, zacz\u0105\u0142 mi wsp\u00f3\u0142czu\u0107.",
    "Widzia\u0142em nawet, jak si\u0119gn\u0105\u0142 po mizerykordia\u0142 do kamizelki, ale powstrzyma\u0142 si\u0119 wp\u00f3\u0142 drogi do niej, bo tak wybrzydza\u0142em si\u0119 na psychemikalia.",
    "Na koniec jednak przybra\u0142 surowy wyraz twarzy.\n\n",
    "\u2014 Niedobrze z panem, Tichy.",
    "Krytyka pana nie dociera w og\u00f3le do sedna rzeczy.",
    "Nie zna go pan.",
    "Ani si\u0119 go pan nie domy\u015bla.",
    "W por\u00f3wnaniu z nim \u2014 \u201eProcrustics\u201d i ca\u0142a reszta psycywilizacji to fraszka!\n\n",
    "Nie wierzy\u0142em w\u0142asnym uszom.\n\n",
    "\u2014 Ale\u017c... ale\u017c...",
    "\u2014 j\u0105ka\u0142em si\u0119 \u2014 co te\u017c pan m\u00f3wi, profesorze?",
    "Co mo\u017ce by\u0107 gorsze?",
    "Pochyli\u0142 si\u0119 ku mnie przez stolik.\n\n",
    "\u2014 Tichy, zrobi\u0119 to dla pana.",
    "Narusz\u0119 zawodow\u0105 tajemnic\u0119.",
    "O wszystkim, na co pan wyrzeka\u0142, wie ka\u017cde dziecko, bo jak\u017ceby inaczej.",
    "Rozw\u00f3j musia\u0142 i\u015b\u0107 w tym kierunku od chwili, gdy po narkotykach i prahalucynogenach przysz\u0142y tak zwane psychofokalizatory o silnie wybi\u00f3rczym dzia\u0142aniu.",
    "Ale prawdziwy przewr\u00f3t nast\u0105pi\u0142 dopiero dwadzie\u015bcia pi\u0119\u0107 lat temu, gdy syntetyzowano maskony, to jest hapunktory \u2014 halucynogeny punktowe.",
    "Narkotyki nie odcinaj\u0105 cz\u0142owieka od \u015bwiata, zmieniaj\u0105 tylko stosunek do niego.",
    "Halucynogeny zam\u0105caj\u0105 i przes\u0142aniaj\u0105 ca\u0142y \u015bwiat.",
    "Pan si\u0119 o tym sam przekona\u0142.",
    "Natomiast maskony \u015bwiat fa\u0142szuj\u0105!\n\n\u2014 Maskony... maskony...",
    "\u2014 powtarza\u0142em.",
    "\u2014 Znam to s\u0142owo.",
    "A! koncentracje masy pod skorup\u0105 Ksi\u0119\u017cyca, te takie zg\u0119stki minera\u0142\u00f3w?",
    "Ale co one maj\u0105 wsp\u00f3lnego...?\n\n",
    "\u2014 Nic, bo to s\u0142owo nabra\u0142o ju\u017c innego znaczenia.",
    "To jest smaczenia.",
    "Pochodzi od maski.",
    "Wprowadzaj\u0105c odpowiednio syntetyzowane maskony do m\u00f3zgu, mo\u017cna zas\u0142oni\u0107 dowolny obiekt \u015bwiata zewn\u0119trznego obrazami fikcyjnymi tak sprawnie, \u017ce osobnik zachemaskowany nie wie, co jest w postrzeganym realne \u2014 a co u\u0142udne.",
    "Gdyby\u015b pan przez jedno mgnienie zobaczy\u0142 \u015bwiat, jaki nas n a p r a w d \u0119 otacza \u2014 a nie ten uszminkowany chemaskowaniem \u2014 zdr\u0119twia\u0142by\u015b pan!\n\n\u2014 Czekaj\u017ce pan.",
    "Jaki \u015bwiat?",
    "Gdzie on jest?",
    "Gdzie go mo\u017cna zobaczy\u0107?\n\n",
    "\u2014 Nawet tu! \u2014 szepta\u0142 mi do ucha, zerkaj\u0105c na wszystkie strony.",
    "Przysiad\u0142 si\u0119 do mnie i podaj\u0105c mi pod stolikiem ma\u0142\u0105 szklan\u0105 flaszeczk\u0119 z dotartym korkiem, tchn\u0105\u0142 poufnie:\n\n\u2014 To jest antych, z grupy ocykan\u00f3w, pot\u0119\u017cny \u015brodek przeciwpsychemiczny, pochodna nitrodazylkowa peiotropiny.",
    "Nawet noszenie przy sobie, nie to \u017ce za\u017cywanie, jest deliktem g\u0142\u00f3wnym!",
    "Prosz\u0119 odkorkowa\u0107 pod sto\u0142em, wci\u0105gn\u0105\u0107 raz w nozdrza, ale tylko raz \u2014 jakby\u015b pan amoniak w\u0105cha\u0142.",
    "No, jak sole trze\u017awi\u0105ce.",
    "Ale potem...",
    "Dlaboga!",
    "Panuj nad sob\u0105!",
    "Trzymaj si\u0119, pami\u0119taj!\n\n",
    "Trz\u0119s\u0105cymi si\u0119 r\u0119kami odkorkowa\u0142em flaszeczk\u0119.",
    "Profesor odebra\u0142 mi j\u0105, ledwie si\u0119 zaci\u0105gn\u0105\u0142em ostrym migda\u0142owym oparem; do oczu nap\u0142yn\u0119\u0142y mi obfite \u0142zy.",
    "Gdy je str\u0105ci\u0142em ko\u0144cem palca i otar\u0142em powieki, straci\u0142em dech.",
    "Wspania\u0142a sala, wy\u0142o\u017cona kobiercami, pe\u0142na palm, o majolikowych \u015bcianach, z wykwintnie roziskrzonymi sto\u0142ami, z dwoma kapel\u0105 w g\u0142\u0119bi, co przygrywa\u0142a nam do pieczystego, znik\u0142a.",
    "Siedzieli\u015bmy w betonowym bunkrze, przy nagim stole drewnianym, ze stopami znaurzonymi w porz\u0105dnie ju\u017c starganej, s\u0142omianej macie.",
    "Muzyk\u0119 s\u0142ysza\u0142em nadal, ale widzia\u0142em teraz, \u017ce p\u0142ynie z g\u0142o\u015bnika zawieszonego na pordzewia\u0142ym drucie.",
    "Kryszta\u0142owo t\u0119czuj\u0105ce kandelabry ust\u0105pi\u0142y miejsca zakurzonym nagim \u017car\u00f3wkom; najokropniejsza przemiana zasz\u0142a jednak na stole.",
    "\u015anie\u017cysty obrus znik\u0142",
    "; srebrny p\u00f3\u0142misek z dymi\u0105c\u0105 kuropatw\u0105 na grzance obr\u00f3ci\u0142 si\u0119 w fajansowy talerz, na kt\u00f3rym le\u017ca\u0142a nieapetyczna, szarobrunatna bryja, klej\u0105ca si\u0119 do cynowego widelca, bo i jego stare, szlachetne srebro zgas\u0142o.",
    "Patrzy\u0142em zlodowacia\u0142y na paskudztwo, kt\u00f3re przed chwil\u0105 jeszcze pa\u0142aszowa\u0142em ze smakiem, rozkoszuj\u0105c si\u0119 chrupaniem przyrumienionej sk\u00f3rki ptasz\u0119cej, \u0142amanym kontrapunktowe grubszymi trza\u015bni\u0119ciami grzanki, g\u00f3r\u0105 wybornie podsuszonej, do\u0142em za\u015b naci\u0105gaj\u0105cej sosikiem.",
    "To, co bra\u0142em za ki\u015bcie palmy w pobliskim kuble, by\u0142o w samej rzeczy sznurkami od kaleson\u00f3w osobnika, kt\u00f3ry z trzema innymi siedzia\u0142 tu\u017c nad nami, nie na pi\u0119terku, lecz raczej na p\u00f3\u0142ce, tak by\u0142a w\u0105ska i ciasna.",
    "Gdy\u017c t\u0142ok panowa\u0142 nieprawdopodobny!",
    "My\u015bla\u0142em, \u017ce oczy wyjd\u0105 mi z orbit, kiedy przera\u017caj\u0105cy obraz zachwia\u0142 si\u0119 i j\u0105\u0142 zasnuwa\u0107 na powr\u00f3t, jak za dotkni\u0119ciem r\u00f3\u017cd\u017cki czarodziejskiej.",
    "Tasiemki kalesonowe obok mej twarzy zazieleni\u0142y si\u0119 i by\u0142y zn\u00f3w li\u015bciastymi odnogami palmy, kube\u0142 z odpadkami, cuchn\u0105cy o trzy kroki, nabrawszy ciemnego blasku, sta\u0142 si\u0119 rze\u017abion\u0105 donic\u0105, a brudna powierzchnia sto\u0142u zabieli\u0142a si\u0119 jak pokryta pierwszym \u015bniegiem.",
    "Zab\u0142ys\u0142y kryszta\u0142owe kieliszki, bryjowata ma\u017a nabra\u0142a szlachetnej barwy pieczystego, wyros\u0142y jej, gdzie trzeba, skrzyde\u0142ka i udka, cyna sztu\u0107c\u00f3w \u0142ysn\u0119\u0142a starym srebrem... i zafurkota\u0142y wok\u00f3\u0142 fraki kelnerskie.",
    "Spojrza\u0142em pod nogi \u2014 s\u0142oma obr\u00f3ci\u0142a si\u0119 w persy \u2014 i, przywr\u00f3cony luksusowemu \u015bwiatu, dysz\u0105c ci\u0119\u017cko, wpatrywa\u0142em si\u0119 w bujn\u0105 pier\u015b kuropatwy, niezdolny zapomnie\u0107 tego, co kamuflowa\u0142a...\n\n",
    "\u2014 Teraz dopiero zaczyna pan ogarnia\u0107 rzeczywisto\u015b\u0107 \u2014 konfidencjonalnie szepta\u0142 Trottelreiner, patrz\u0105c mi w twarz, jakby si\u0119 ba\u0142 mojej nazbyt gwa\u0142townej reakcji.",
    "\u2014 A prosz\u0119 zwa\u017cy\u0107, \u017ce znajdujemy si\u0119 w lokalu ekstraklasy!",
    "Gdybym nie bra\u0142 z g\u00f3ry w rachub\u0119 ewentualno\u015bci wtajemniczenia pana, poszliby\u015bmy do restauracji, kt\u00f3rej widok, kto wie,",
    "pomiesza\u0142by mo\u017ce panu umys\u0142.\n\n",
    "\u2014 Co?",
    "Wi\u0119c... s\u0105... jeszcze straszniejsze?\n\n",
    "\u2014 Tak.\n\n",
    "\u2014 Nie mo\u017ce by\u0107.\n\n",
    "\u2014 Zapewniam pana.",
    "Tu mamy przynajmniej autentyczne sto\u0142y, krzes\u0142a, talerze i sztu\u0107ce, a tam le\u017cy si\u0119 na wielopi\u0119trowych pryczach, jedz\u0105c palcami z podtykanych przez konwejer kub\u0142\u00f3w.",
    "Tak\u017ce to, co ukrywa si\u0119 pod mask\u0105 kuropatwy, jest tam mniej po\u017cywne.\n\n",
    "\u2014 Co to jest?!\n\n",
    "\u2014 Nie \u017cadna trucizna, Tichy, po prostu ekstrakt trawy i buraka pastewnego, namoczony w chlorowanej wodzie i zmielony z rybn\u0105 m\u0105czk\u0105; zwykle dodaje si\u0119 kostnego kleju i witamin, omaszczaj\u0105c ma\u017a syntetycznym smarem, \u017ceby nie stawa\u0142a w gardle.",
    "Nie zauwa\u017cy\u0142 pan zapachu?\n\n",
    "\u2014 Zauwa\u017cy\u0142em.",
    "Zauwa\u017cy\u0142em!!!\n\n\u2014 A widzi pan.\n\n",
    "\u2014 Na lito\u015b\u0107 bosk\u0105, profesorze...",
    "co to jest?",
    "Prosz\u0119 mi powiedzie\u0107!",
    "Zaklinam pana.",
    "Zmowa?",
    "Perfidia?",
    "Plan dla wygubienia ca\u0142ej ludzko\u015bci?",
    "Szata\u0144ski spisek?\n\n",
    "\u2014 Gdzie tam, Tichy.",
    "Nie b\u0105d\u017a pan demoniczny.",
    "Jest to po prostu \u015bwiat, w kt\u00f3rym \u017cyje grubo ponad dwadzie\u015bcia miliard\u00f3w ludzi.",
    "Czyta\u0142 pan dzisiejszego \u201eHeralda\u201d?",
    "Rz\u0105d Pakistanu twierdzi, \u017ce w tegorocznej katastrofie g\u0142odowej zgin\u0119\u0142o tylko 970 000 ludzi, opozycja za\u015b \u2014 \u017ce sze\u015b\u0107 milion\u00f3w.",
    "Gdzie\u017c w takim \u015bwiecie chablis, kuropatwy, potrawki w sosie beamais?",
    "Ostatnie kuropatwy wygin\u0119\u0142y \u0107wier\u0107 wieku temu.",
    "To trup, tyle \u017ce znakomicie zachowany, bo si\u0119 go wci\u0105\u017c sprawniej mumifikuje \u2014 czy te\u017c, bo\u015bmy si\u0119 nauczyli maskowa\u0107 t\u0119 \u015bmier\u0107.\n\n",
    "\u2014 Zaraz! My\u015bli nie mog\u0119 zebra\u0107...",
    "Wi\u0119c to znaczy, \u017ce...\n\n\u2014 \u017be nikt panu \u017ale nie \u017cyczy, na odwr\u00f3t \u2014 z lito\u015bci bowiem, z powod\u00f3w wy\u017cszej humanitarnej natury stosuje si\u0119 humbug chemiczny, kamufla\u017c, przystrajanie rzeczywisto\u015bci w pi\u00f3rka i barwy, jakich jej brak...\n\n",
    "\u2014 Profesorze, czy to oszustwo jest wsz\u0119dzie?\n\n",
    "\u2014 Tak.\n\n",
    "\u2014 Ale ja nie jadam na mie\u015bcie, sam sobie gotuj\u0119, wi\u0119c kt\u00f3r\u0119dy, jak...?\n\n\u2014 Jak przyjmuje pan maskony?",
    "Pan o to pyta?",
    "Pan?",
    "S\u0105 w powietrzu, trwale rozpylane.",
    "Nie pami\u0119ta pan costarica\u0144skich aerozoli?",
    "To by\u0142y nie\u015bmia\u0142e pierwsze pr\u00f3by, co\u015b jak Montgolfiera z rakiet\u0105.\n\n",
    "\u2014 I wszyscy o tym wiedz\u0105?",
    "I mog\u0105 z tym \u017cy\u0107?\n\n",
    "\u2014 Nic podobnego.",
    "Nikt o tym nie wie.\n\n",
    "\u2014 Ani pog\u0142osek, ani plotek?\n\n",
    "\u2014 Plotki s\u0105 wsz\u0119dzie.",
    "Ale prosz\u0119 pami\u0119ta\u0107, \u017ce istnieje amnestan.",
    "S\u0105 rzeczy, o kt\u00f3rych wie ka\u017cdy, i s\u0105 takie, o kt\u00f3rych nie wie nikt.",
    "Farmakokracja ma sw\u0105 cz\u0119\u015b\u0107 jawn\u0105 i skryt\u0105; pierwsza wspiera si\u0119 na drugiej.\n\n",
    "\u2014 To nie mo\u017ce by\u0107.\n\n",
    "\u2014 O? Czemu?\n\n",
    "\u2014 Bo kto\u015b musi dba\u0107 o te s\u0142omianki, i kto\u015b musi produkowa\u0107 fajanse, z kt\u00f3rych naprawd\u0119 jemy, i t\u0119 bryj\u0119, kt\u00f3ra udaje pieczyste.",
    "I wszystko!\n\n",
    "\u2014 Ale\u017c tak.",
    "Ma pan racj\u0119, wszystko musi by\u0107 wytwarzane i zachowywane, c\u00f3\u017c z tego?\n\n",
    "\u2014 Ci, kt\u00f3rzy to robi\u0105, widz\u0105 i wiedz\u0105!\n\n\u2014 Sk\u0105d znowu.",
    "My\u015bli pan wci\u0105\u017c archaicznymi kategoriami.",
    "Ludzie my\u015bl\u0105, \u017ce id\u0105 do szklanej fabryki-oran\u017cerii; przy wej\u015bciu dostaj\u0105 antyhal i dostrzegaj\u0105 go\u0142e betonowe mury i robocze stanowiska.\n\n",
    "\u2014 I chc\u0105 pracowa\u0107?\n\n",
    "\u2014 Z najwi\u0119kszym zapa\u0142em, poniewa\u017c dostaj\u0105 te\u017c dawk\u0119 sakryficyny.",
    "Praca jest tedy po\u015bwi\u0119ceniem, czym\u015b szczytnym; po zako\u0144czeniu do\u015b\u0107 \u0142yku amnestanu czy memnolizyny, a wszystko, co si\u0119 zobaczy\u0142o, ulega zapomnieniu!\n\n",
    "\u2014 Do tej pory obawia\u0142em si\u0119, \u017ce \u017cyj\u0119 w halucynacji.",
    "Teraz widz\u0119, jaki by\u0142em g\u0142upi!",
    "Bo\u017ce, jak\u017ce bym chcia\u0142 wr\u00f3ci\u0107!",
    "Co bym za to da\u0142!\n\n\u2014 Wr\u00f3ci\u0107, dok\u0105d?\n\n\u2014 Do kana\u0142u pod hotelem Hiltona.\n\n",
    "\u2014 Nonsens.",
    "Zachowuje si\u0119 pan nierozwa\u017cnie, bym nie powiedzia\u0142: g\u0142upio.",
    "Powinien pan robi\u0107 to, co wszyscy, je\u015b\u0107 i pi\u0107 jak wszyscy, w\u00f3wczas otrzymywa\u0142by pan niezb\u0119dne dawki optymistanu, serafinoli, i by\u0142by pan w wy\u015bmienitym humorze.\n\n",
    "\u2014 Wi\u0119c i pan jest adwokatem diab\u0142a?\n\n",
    "\u2014 B\u0105d\u017a\u017ce pan rozs\u0105dny.",
    "C\u00f3\u017c to za czyn diabelski, je\u015bli lekarz k\u0142amie w potrzebie choremu?",
    "Skoro musimy ju\u017c tak mieszka\u0107, \u017cy\u0107, je\u015b\u0107 \u2014 lepiej, gdy si\u0119 to nam przedstawia w \u015blicznych opakowaniach.",
    "Maskony dzia\u0142aj\u0105 niezawodnie, z jednym tylko wyj\u0105tkiem, wi\u0119c co w nich z\u0142ego?\n\n",
    "\u2014 Nie czuj\u0119 si\u0119 na si\u0142ach dyskutowa\u0107 teraz z panem na ten temat \u2014 powiedzia\u0142em, och\u0142on\u0105wszy troch\u0119.",
    "\u2014 Prosz\u0119 mi tylko odpowiedzie\u0107 na dwa pytania, przez pami\u0119\u0107 dawnych czas\u00f3w: jaki to jest wyj\u0105tek w dzia\u0142aniu maskon\u00f3w?",
    "I w jaki spos\u00f3b dosz\u0142o do rozbrojenia powszechnego?",
    "Czy i ono jest mira\u017cem?\n\n",
    "\u2014 Nie, na szcz\u0119\u015bcie jest ca\u0142kiem realne.",
    "Ale, by to panu wyja\u015bni\u0107, musia\u0142bym si\u0119 uciec do wyk\u0142adu, a czas ju\u017c na mnie.\n\n",
    "Um\u00f3wili\u015bmy si\u0119 na dzie\u0144 nast\u0119pny; przy po\u017cegnaniu ponowi\u0142em pytanie o defekt maskon\u00f3w.\n\n",
    "\u2014 Prosz\u0119 p\u00f3j\u015b\u0107 do Weso\u0142ego Miasteczka \u2014 rzek\u0142 profesor, wstaj\u0105c.",
    "\u2014 Je\u015bli chce pan niemi\u0142ych rewelacji, wsi\u0105dzie pan do najwi\u0119kszej karuzeli, a gdy uzyska ona pe\u0142ne obroty, zrobi pan scyzorykiem dziurk\u0119 w os\u0142onie kabiny.",
    "Os\u0142ona jest konieczna w\u0142a\u015bnie dlatego, \u017ce w czasie wirowania fantazmaty, jakimi maskon za\u0107miewa realno\u015b\u0107, ulegaj\u0105 przemieszczeniom \u2014 jak gdyby sil\u0105 od\u015brodkowa rozsuwa\u0142a ko\u0144skie okulary...",
    "Zobaczy pan, co si\u0119 wychyla wtedy spoza pi\u0119knych u\u0142ud...\n\n",
    "Pisz\u0119 te s\u0142owa o trzeciej w nocy, z\u0142amany.",
    "C\u00f3\u017c mog\u0119 do tego doda\u0107?",
    "Rozwa\u017c\u0119 powa\u017cnie projekt ucieczki od cywilizacji, zaszycia si\u0119 w jak\u0105\u015b g\u0142usz\u0119.",
    "Nawet Galaktyka przesta\u0142a mnie wabi\u0107, jak nie kusz\u0105 podr\u00f3\u017ce, gdy nie ma z nich dok\u0105d wr\u00f3ci\u0107.\n\n",
    "5 X 2039.",
    "Wolne przedpo\u0142udnie sp\u0119dzi\u0142em w mie\u015bcie.",
    "Z ledwie pow\u015bci\u0105ganym przera\u017ceniem wpatrywa\u0142em si\u0119 w powszechne oznaki komfortu i luksusu.",
    "Galeria sztuki na Manhattanie zach\u0119ca do kupowania za bezcen oryginalnych p\u0142\u00f3cien Rembrandta i Matisse'a.",
    "Obok oferuj\u0105 wspania\u0142e meble w stylu Ludwik\u00f3w, marmurowe kominki, trony, zwierciad\u0142a, zbroje sarace\u0144skie.",
    "Moc r\u00f3\u017cnych aukcji \u2014 sprzedaje si\u0119 domy jak ul\u0119ga\u0142ki.",
    "A ja s\u0105dzi\u0142em, \u017ce \u017cyj\u0119 w raju, w kt\u00f3rym ka\u017cdy mo\u017ce sobie \u201epopa\u0142acowa\u0107\u201d!",
    "Biuro rejestracji samozwa\u0144czych kandydat\u00f3w do Nagrody Nobla na Pi\u0105tej Ulicy te\u017c wyjawi\u0142o mi sw\u0105 w\u0142a\u015bciw\u0105 natur\u0119: ka\u017cdy mo\u017ce mie\u0107 Nobla, podobnie jak pozawiesza\u0107 \u015bciany mieszkania najcenniejszymi dzie\u0142ami sztuki, je\u015bli jedno i drugie jest tylko szczypt\u0105 proszku dra\u017cni\u0105cego m\u00f3zg!",
    "Najwi\u0119ksza perfidia w tym, \u017ce cz\u0119\u015b\u0107 zbiorowej u\u0142udy jest jawna, mo\u017cna wi\u0119c naiwnie zakre\u015bli\u0107 granic\u0119 oddzielaj\u0105c\u0105 fikcj\u0119 od rzeczywisto\u015bci, a poniewa\u017c spontanicznie nikt nie reaguje ju\u017c na nic \u2014 chemicznie ucz\u0105c si\u0119, kochaj\u0105c, buntuj\u0105c, zapominaj\u0105c \u2014 r\u00f3\u017cnica mi\u0119dzy uczuciem wymanipulowanym i naturalnym przesta\u0142a istnie\u0107.",
    "Szed\u0142em ulicami zaciskaj\u0105c ku\u0142aki w kieszeniach.",
    "O, nie potrzebowa\u0142em amokoliny ni furyasoli, by doznawa\u0107 w\u015bciek\u0142o\u015bci!",
    "Moja tropicielsko uskrzydlona my\u015bl trafia\u0142a wszystkie pusto brzmi\u0105ce miejsca tego monumentalnego oszuka\u0144stwa, tej rozros\u0142ej poza horyzonty dekoracji.",
    "Dzieciom podaj\u0105 syropki ojcobijcze, potem, dla rozwoju osobowo\u015bci, kontestan i protestolidyn\u0119, a dla u\u015bmierzenia wznieconych poryw\u00f3w \u2014 sordyn i kooperantan; policji nie ma, po co, skoro jest kryminol; apetyty zbrodnicze gasi \u201eProcrustics Inc.\u201d; dobrze, \u017ce omija\u0142em dot\u0105d teosi\u0119garnie, bo i w nich jest tylko zestaw preparat\u00f3w wiarop\u0119dnych, \u0142askodajnych, sumienidki, peccatol, absolvan, i nawet \u015bwi\u0119tym mo\u017cna zosta\u0107 dzi\u0119ki sacrosanctyzydazie.",
    "Zreszt\u0105, czemu nie allaszek islaminy, dwuzenek buddanu, nirvanium kosmozylowe, teokontaktol?",
    "Czopkieschatolopki, ma\u015b\u0107 nekrynowa ustawi\u0105 ci\u0119 w pierwszym szeregu w Dolinie Jozafata, resurrectol za\u015b, podany na cukrze, dokona reszty.",
    "\u015awi\u0119ty Bogolu!",
    "Paradyzjaki dla dewot\u00f3w, belzeban i hellu\u0144um dla masochist\u00f3w... z trudem powstrzyma\u0142em si\u0119, aby nie wpa\u015b\u0107 do mijanego farmakopeum, gdzie lud nabo\u017cnie kl\u0119ka\u0142, jak tabaki za\u017cywaj\u0105c genuflektoliny.",
    "Musia\u0142em si\u0119 hamowa\u0107, by nie dano mi amnestanu.",
    "Tylko nie to!",
    "Pojecha\u0142em do Weso\u0142ego Miasteczka, obracaj\u0105c spotnia\u0142ymi palcami w kieszeni scyzoryk.",
    "Nic nie wysz\u0142o z do\u015bwiadczenia, bo os\u0142ona kabiny okaza\u0142a si\u0119 niezwykle twarda \u2014 chyba z hartowanej stali.\n\n",
    "Pokoje do wynaj\u0119cia, w kt\u00f3rych mieszka\u0142 Trottelreiner, znajdowa\u0142y si\u0119 przy Pi\u0105tej Ulicy.",
    "Nie by\u0142o go w domu, gdym przyszed\u0142 o um\u00f3wionej porze, ale uprzedzi\u0142 mnie, \u017ce si\u0119 mo\u017ce sp\u00f3\u017ani\u0107, i da\u0142 mi \u015bwist do drzwistu.",
    "Wszed\u0142em wi\u0119c i siad\u0142em przy profesorskim biurku, zawalonym naukow\u0105 pras\u0105 oraz zapisanymi papierami.",
    "Z nud\u00f3w \u2014 a mo\u017ce raczej, by u\u015bmierzy\u0107 niepok\u00f3j pal\u0105cy duchowe wn\u0119trzno\u015bci \u2014 zajrza\u0142em do notatek Trottelreinera.",
    "\u201eWszech\u015bmiot\u201d, \u201eporodzianka\u201d, \u201ecudziniec\u201d, \u201ecudzinka\u201d.",
    "Ach, wi\u0119c mia\u0142 g\u0142ow\u0119 do tego, by spisywa\u0107 terminy tej swojej dziwacznej futurologii...",
    "\u201ePop\u0142\u00f3dnia\u201d, \u201ewykapanek\u201d, \u201ewykapanka\u201d.",
    "\u201ePorodzistka\u201d \u2014 rekordzistka porodowa?",
    "No tak, przy eksplozji demograficznej, zapewne.",
    "W ka\u017cdej sekundzie rodzi\u0142o si\u0119 osiemdziesi\u0105t tysi\u0119cy dzieci.",
    "A mo\u017ce osiemset tysi\u0119cy.",
    "Co za r\u00f3\u017cnica?",
    "\u201eMy\u015blarz\u201d, \u201emy\u015blani\u201d, \u201emy\u015bliny\u201d, \u201emysiel\u201d, \u201emy\u015bl g\u0142\u00f3wna\u201d, czyli \u201edyszlowa\u201d, \u201emyszlina\u201d\u201ddyszlina\u201d.",
    "Czym\u017ce on si\u0119 zajmowa\u0142!",
    "Profesorze, ty tu, a tam \u015bwiat ginie!",
    "\u2014 chcia\u0142em wo\u0142a\u0107.",
    "Nagle b\u0142ys\u0142o co\u015b spod papier\u00f3w \u2014 antyhal, ta flaszeczka.",
    "Waha\u0142em si\u0119 przez u\u0142amek sekundy, potem, zdecydowany, poci\u0105gn\u0105\u0142em ostro\u017cnie i spojrza\u0142em na pok\u00f3j.\n\n",
    "Dziwna rzecz: prawie si\u0119 nie zmieni\u0142!",
    "Szafy biblioteczne, p\u00f3\u0142ki z pigu\u0142kami w informatorach, wszystko pozosta\u0142o, jakie by\u0142o, tylko ogromny, kaflowy piec holenderski w k\u0105cie, kt\u00f3ry zdobi\u0142 pok\u00f3j soczystym blaskiem swych rze\u017abionych kafelek, zamieni\u0142 si\u0119 w tak zwanego b\u0119karta z przepalon\u0105 rur\u0105 blaszan\u0105, wetkni\u0119t\u0105 w dziur\u0119 w murze, a wok\u00f3\u0142 pod\u0142oga zaczernia\u0142a od osmalin.",
    "Odstawi\u0142em szybko flaszeczk\u0119, jak z\u0142apany na gor\u0105cym uczynku, bo w przedpokoju \u015bwisn\u0119\u0142o i wszed\u0142 Trottelreiner.\n\n",
    "Opowiedzia\u0142em mu o Weso\u0142ym Miasteczku.",
    "Zdziwi\u0142 si\u0119, poprosi\u0142, bym mu pokaza\u0142 scyzoryk, pokiwa\u0142 g\u0142ow\u0105, si\u0119gn\u0105\u0142 po flaszeczk\u0119, pow\u0105cha\u0142 i da\u0142 j\u0105 mnie z kolei.",
    "Zamiast scyzoryka ujrza\u0142em u\u0142omek spr\u00f3chnia\u0142ej ga\u0142\u0105zki.",
    "Wr\u00f3ci\u0142em oczami do twarzy profesora \u2014 by\u0142 jakby markotny, nie taki pewny siebie, jak poprzedniego dnia.",
    "Po\u0142o\u017cy\u0142 na biurku teczk\u0119, pe\u0142n\u0105 kongresowych lizak\u00f3w, i westchn\u0105\u0142.\n\n\u2014 Tichy \u2014 rzek\u0142 \u2014 musi pan zrozumie\u0107, \u017ce ekspansj\u0105 maskon\u00f3w nie powoduje na razie specjalna perfidia...\n\n\u2014 Ekspansj\u0105?",
    "A to co znowu?\n\n\u2014 Wiele rzeczy, jeszcze realnych w zesz\u0142ym miesi\u0105cu lub roku, trzeba zast\u0119powa\u0107 mira\u017cami, skoro autentyki staj\u0105 si\u0119 po prostu nieosi\u0105galne \u2014 t\u0142umaczy\u0142 mi, zafrasowany jak\u0105\u015b inn\u0105 my\u015bl\u0105, kt\u00f3ra, widzia\u0142em to, nie dawa\u0142a mu spokoju.\n\n",
    "\u2014 Na tej karuzeli je\u017adzi\u0142em przed kwarta\u0142em, ale nie dam g\u0142owy za to, \u017ce ona tam jeszcze jest.",
    "Wszak mo\u017ce by\u0107, \u017ce kupuj\u0105c bilet wst\u0119pu, dostaje pan z dyfuzera porcj\u0119 pary karuzelowej czy lunaparkiny, co zreszt\u0105 jest racjonalne jako o wiele bardziej oszcz\u0119dne.",
    "Tak, Tichy, sfera realnego posiadania ludzko\u015bci kurczy si\u0119 z zastraszaj\u0105cym przyspieszeniem.",
    "Zanim tu zamieszka\u0142em, by\u0142em w nowym Hiltonie, ale, wyznaj\u0119, nie potrafi\u0142em tam \u017cy\u0107, bo gdym nieopatrznie skorzysta\u0142 z wytrze\u017awiacza, ujrza\u0142em si\u0119 w klitce wielko\u015bci sporej szuflady, z nosem przy karmniku, w \u017cebra gni\u00f3t\u0142 mnie kurek wodoci\u0105gowy, a stopami dotyka\u0142em wezg\u0142owia legowiska w nast\u0119pnej szufladzie, to jest apartamencie, bo mia\u0142em apartament na \u00f3smym pi\u0119trze, za 90 dolar\u00f3w dziennie.",
    "Miejsca, po prostu miejsca jest coraz mniej!",
    "Robi\u0105 obecnie pr\u00f3by z tak zwanymi despacjaliztorami albo psywidymkami, ale id\u0105 opornie, bo je\u017celi maskuje si\u0119 wsp\u00f3\u0142obecno\u015b\u0107 z panem ogromnych t\u0142um\u00f3w na ulicy czy na placu, tak \u017ce widzi pan tylko odleg\u0142e jednostki, zaczyna si\u0119 pan zderza\u0107 z lud\u017ami zamaskowanymi, kt\u00f3rych pan nie zauwa\u017ca, a to ju\u017c k\u0142opot, kt\u00f3rego nie umiej\u0105 na razie przezwyci\u0119\u017cy\u0107!\n\n\u2014 Profesorze, zajrza\u0142em do pana notatek.",
    "Prosz\u0119 wybaczy\u0107, ale co to jest?",
    "\u2014 Pokaza\u0142em palcem kartk\u0119, na kt\u00f3rej widnia\u0142y s\u0142owa: \u201emultyschizol\u201d, \u201eci\u017cbidek wielaniny\u201d.\n\n",
    "\u2014 A, to...",
    "Wie pan, istnieje plan, to znaczy koncepcja hintemizacji, od nazwiska autora Egoberta Hinterna, nieprawda\u017c \u2014 a\u017ceby zast\u0119powa\u0107 rosn\u0105cy brak zewn\u0119trznej przestrzeni \u2014 wyhalucynowan\u0105 przestrzeni\u0105 wewn\u0119trzn\u0105, duszy, bo metra\u017c tej ostatniej \u017cadnym ograniczeniom fizycznym nie podlega.",
    "Pewno pan wie, \u017ce dzi\u0119ki zooforminom mo\u017cna si\u0119 czasowo sta\u0107, to jest czu\u0107 si\u0119, \u017c\u00f3\u0142wiem, mr\u00f3wk\u0105, bo\u017c\u0105 kr\u00f3wk\u0105, a nawet ja\u015bminem przy pomocy prebotynidu infloryzuj\u0105cego, oczywi\u015bcie tylko subiektywnie.",
    "Mo\u017cna te\u017c dozna\u0107 rozszczepienia osobowo\u015bci na dwie, trzy, cztery cz\u0119\u015bci.",
    "Gdy rozszczepienie si\u0119ga liczb dwucyfrowych, powstaje efekt ci\u017cbinowy.",
    "To ju\u017c nie ja\u017a\u0144 wtedy, lecz my\u017a\u0144.",
    "Wielo\u015b\u0107 ja\u017ani w jednym ciele.",
    "S\u0105 te\u017c doja\u017aniacze, \u017ceby spot\u0119gowane w intensywno\u015bci \u017cycie wewn\u0119trzne g\u00f3rowa\u0142o nad postrzeganiem tego, co zewn\u0119trzne.",
    "Taki \u015bwiat, takie czasy, m\u00f3j Tichy.",
    "Omnis est Pillula Farmakopea jest teraz ksi\u0119g\u0105 \u017cywota, encyklopedi\u0105 bytu, alf\u0105 i omeg\u0105, \u017cadnych przewrot\u00f3w na widoku, skoro mamy ju\u017c rewoltal, opozycjonal w czopkach glicerynowych i ekstremin\u0119, a pa\u0144ski doktor Hipkins reklamuje sodomastol i gomorynki \u2014 mo\u017cna osobi\u015bcie spali\u0107 ogniem niebieskim tyle miast, ile dusza zapragnie.",
    "Awans na Pana Boga te\u017c mo\u017cna dosta\u0107, kosztuje 75 cent\u00f3w.\n\n",
    "\u2014 Najnowsz\u0105 sztuk\u0105 pi\u0119kn\u0105 jest \u015bwi\u0105d \u2014 rzek\u0142em.",
    "\u2014 S\u0142ysza\u0142em, to jest czu\u0142em.",
    "Scherzo Uascotiana",
    ", ale nie mog\u0119 powiedzie\u0107, \u017ceby mi to cokolwiek da\u0142o pod wzgl\u0119dem estetycznym.",
    "\u015amia\u0142em si\u0119 w najpowa\u017cniejszych miejscach.\n\n",
    "\u2014 Tak, to nie dla nas, defryzoni z innego wieku, rozbitk\u00f3w w czasie \u2014 melancholijnie przytwierdzi\u0142 Trottelreiner.",
    "Jakby si\u0119 w sobie prze\u0142ama\u0142, odchrz\u0105kn\u0105\u0142, spojrza\u0142 mi w oczy i rzek\u0142;\n\n\u2014 Tichy, rozpoczyna si\u0119 w\u0142a\u015bnie kongres futurologiczny \u2014 to znaczy obrady nad b\u0119dziejami ludzko\u015bci.",
    "Jest to \u015awiatowy Zjazd LXXVI; by\u0142em dzisiaj na pierwszym wst\u0119pnym posiedzeniu organizacyjnym i chc\u0119 si\u0119 podzieli\u0107 z panem wra\u017ceniami...\n\n",
    "\u2014 Dziwne \u2014 rzek\u0142em \u2014 czytam do\u015b\u0107 pilnie pras\u0119, ale nie widzia\u0142em nawet wzmianki o tym kongresie...\n\n",
    "\u2014 Bo to jest tajny kongres.",
    "Rozumie pan chyba \u2014 musz\u0105 by\u0107 wszak mi\u0119dzy innymi omawiane problemy maskowania!\n\n",
    "\u2014 I co?",
    "Niedobrze z nimi?\n\n\u2014 Fatalnie! \u2014 rzek\u0142 profesor z naciskiem.",
    "\u2014 Gorzej nie mo\u017ce by\u0107!\n\n\u2014 A wczoraj gra\u0142 pan z innej dudki \u2014 powiedzia\u0142em.\n\n",
    "\u2014 To prawda.",
    "Lecz prosz\u0119 wzi\u0105\u0107 pod uwag\u0119 moje po\u0142o\u017cenie \u2014 dopiero zaznajamiam si\u0119 ze stanem aktualnych bada\u0144.",
    "To, co s\u0142ysza\u0142em dzisiaj, och, m\u00f3wi\u0119 panu \u2014 zreszt\u0105 sam pan mo\u017ce si\u0119 przekona\u0107.\n\n",
    "Wyj\u0105\u0142 z teczki du\u017cy p\u0119k lizak\u00f3w z tymczasowymi doniesieniami, powi\u0105zanych r\u00f3\u017cnokolorowymi wst\u0105\u017ceczkami, i poda\u0142 mi go przez biurko.\n\n",
    "\u2014 Nim pan si\u0119 z tym zapozna, kilka s\u0142\u00f3w niezb\u0119dnego wyja\u015bnienia.",
    "Farmakokracja jest psychemokracj\u0105, opart\u0105 na kremokracji \u2014 to dewiza naszej nowej ery.",
    "Rz\u0105dom halucynogen\u00f3w towarzyszy korupcja, aby to jeszcze zwi\u0119\u017alej uj\u0105\u0107.",
    "Zreszt\u0105 w\u0142a\u015bnie dzi\u0119ki temu mamy powszechne rozbrojenie.\n\n",
    "\u2014 A wi\u0119c wreszcie dowiem si\u0119, jak z tym jest! \u2014 zawo\u0142a\u0142em.\n\n",
    "\u2014 To wcale proste.",
    "Przekupstwo s\u0142u\u017cy albo temu, by mo\u017cna zby\u0107 towar niepe\u0142nowarto\u015bciowy, albo temu, by go przy g\u0142odzie towarowym otrzyma\u0107.",
    "Towarem mog\u0105 by\u0107 zreszt\u0105 i us\u0142ugi.",
    "Idealna sytuacja powstaje dla producenta w\u00f3wczas, gdy inkasuj\u0105c nale\u017cno\u015b\u0107, nic za ni\u0105 w zamian nie daje.",
    "Przypuszczam, \u017ce zapocz\u0105tkowa\u0142y realiz\u0119 afery mendaktor\u00f3w i ma\u0142wersor\u00f3w, o kt\u00f3rych pan musia\u0142 s\u0142ysze\u0107.\n\n",
    "\u2014 Tak, ale co to jest realiza?\n\n",
    "\u2014 Dos\u0142ownie \u2014 rozpuszczanie si\u0119, wi\u0119c \u2014 zanikanie rzeczywisto\u015bci.",
    "Gdy wybuch\u0142 skandal komputerowych malwersacji, wszystko zwalono na maszyny cyfrowe.",
    "W istocie macza\u0142y w tym palce pot\u0119\u017cne konsorcja i tajne kartele.",
    "Sz\u0142o, nieprawda\u017c, o uczynienie planet mieszkalnymi \u2014 sprawa pal\u0105ca wobec przeludnienia!",
    "Nale\u017ca\u0142o wybudowa\u0107 ogromne floty rakietowe, zmieni\u0107 klimaty, atmosfery Saturna i Urana; o wiele pro\u015bciej by\u0142o robi\u0107 to wszystko wy\u0142\u0105cznie na papierze.\n\n",
    "\u2014 Przecie\u017c to si\u0119 musia\u0142o rych\u0142o wyda\u0107 \u2014 zdziwi\u0142em si\u0119.\n\n",
    "\u2014 Nic podobnego.",
    "Powstaj\u0105 nieprzewidziane trudno\u015bci obiektywne, nie znane dot\u0105d problemy, przeszkody, trzeba nowych kredyt\u00f3w, asygnacji, ot, taki projekt Urana poch\u0142on\u0105\u0142 dot\u0105d 980 miliard\u00f3w, a nie wiadomo, czy ruszono tam cho\u0107 jeden kamie\u0144.\n\n",
    "\u2014 Komisje nadzoruj\u0105ce?\n\n",
    "\u2014 Komisje nie sk\u0142adaj\u0105 si\u0119 z kosmonaut\u00f3w, a nie przygotowany nie mo\u017ce l\u0105dowa\u0107 na tych planetach.",
    "Wysy\u0142a si\u0119 wtedy pe\u0142nomocnik\u00f3w, kt\u00f3rzy z kolei opieraj\u0105 si\u0119 na przed\u0142o\u017conym im materiale wykaz\u00f3w, zdj\u0119\u0107 fotograficznych, statystyk, a wszak mo\u017cna albo sfa\u0142szowa\u0107 dokumentacj\u0119, albo, o wiele \u0142atwiej jeszcze, sfingowa\u0107 maskonami.\n\n",
    "\u2014 Ach!\n\n\u2014 A w\u0142a\u015bnie.",
    "W podobny spos\u00f3b, przypuszczam, rozpocz\u0119\u0142o si\u0119, jeszcze wcze\u015bniej, pozorowanie zbroje\u0144.",
    "Firmy wszak, kt\u00f3re otrzymuj\u0105 rz\u0105dowe zam\u00f3wienia, s\u0105 w\u0142asno\u015bci\u0105 prywatn\u0105.",
    "Bra\u0142y miliardy i nic nie robi\u0142y; to znaczy produkowa\u0142y, owszem, dzia\u0142a laserowe, wyrzutnie rakiet, przeciw-przeciw-przeciw-przeciw-rakiety (bo mamy ich sz\u00f3st\u0105 generacj\u0119), czo\u0142gi lataj\u0105ce, tak zwane latalerze, ale wszystko hapunktowe.\n\n",
    "\u2014 Prosz\u0119?\n\n\u2014 Wyhalucynowane, m\u00f3j panie.",
    "Po co robi\u0107 pr\u00f3by nuklearne, gdy si\u0119 ma fungolowe pastylki?\n\n",
    "\u2014 Co to jest?\n\n",
    "\u2014 Pastylki, po kt\u00f3rych za\u017cyciu widzi si\u0119 grzyb wybuchu atomowego.",
    "By\u0142 to proces \u0142a\u0144cuchowy.",
    "Po co szkoli\u0107 \u017co\u0142nierzy?",
    "W razie mobilizacji da im si\u0119 pigu\u0142ki wyszkoleniowe.",
    "Dow\u00f3dc\u00f3w te\u017c nie warto kszta\u0142ci\u0107 \u2014 od czego strategina, generazol, taktydon, orderyl?",
    "\u201eW Ciausewitzu b\u0119dziesz gmera\u0142?",
    "Proszek zjedz, ju\u017ce\u015b genera\u0142\u201d.",
    "S\u0142ysza\u0142 pan to porzekad\u0142o?\n\n",
    "\u2014 Nie.\n\n",
    "\u2014 Bo te zestawy specyfik\u00f3w s\u0105 tajne, a przynajmniej nie dopuszczane na rynek.",
    "Desant\u00f3w te\u017c nie warto nigdzie wysy\u0142a\u0107 \u2014 wystarczy nad wrz\u0105cym krajem rozpyli\u0107 odpowiedni maskon, a ludno\u015b\u0107 b\u0119dzie widzia\u0142a l\u0105duj\u0105ce jednostki spadochronowe, piechot\u0119 morsk\u0105, czo\u0142gi \u2014 prawdziwy czo\u0142g kosztuje teraz prawie milion dolar\u00f3w, a halucynowany oko\u0142o jednej setnej centa na widza, to jest tak zwana jednostka czo\u0142goosobowa.",
    "Pancernik kosztuje \u0107wier\u0107 centa.",
    "Ca\u0142y arsena\u0142 Stan\u00f3w Zjednoczonych mo\u017cna dzisiaj zapakowa\u0107 do jednej ci\u0119\u017car\u00f3wki.",
    "Tankony, kadawerony, bombony \u2014 sta\u0142e, ciek\u0142e i gazowe.",
    "Podobno istniej\u0105 nawet ca\u0142e inwazje Marsjan \u2014 jako odpowiednio spreparowany proszek.\n\n",
    "\u2014 Wszystko w maskonach?\n\n",
    "\u2014 A jak\u017ce!",
    "Z kolei realna armia okaza\u0142a si\u0119 zb\u0119dna.",
    "Pozosta\u0142o tylko troch\u0119 lotnictwa, a i to niepewne.",
    "Po co? to by\u0142 proces lawinowy, rozumie pan?",
    "Nie mo\u017cna go by\u0142o zahamowa\u0107.",
    "Ot, i ca\u0142a tajemnica rozbrojenia.",
    "Zreszt\u0105 nie tylko rozbrojenia.",
    "Widzia\u0142 pan nowe modele tegoroczne cadiilaca, dodge'a i chevroleta?\n\n",
    "\u2014 Owszem, wcale \u0142adne.",
    "Profesor poda\u0142 mi flaszeczk\u0119.\n\n",
    "\u2014 Prosz\u0119, nich pan podejdzie do okna i przyjrzy si\u0119 tym pi\u0119knym autom.\n\n",
    "Wychyli\u0142em si\u0119 przez parapet.",
    "W\u0105wozem ulicy, widzianym z jedenastego pi\u0119tra, sun\u0119\u0142a rzeka l\u015bni\u0105cych samochod\u00f3w, b\u0142yskaj\u0105ca w s\u0142o\u0144cu szybami i dachami.",
    "Podnios\u0142em otwart\u0105 buteleczk\u0119 do nosa, zamruga\u0142em, wyciskaj\u0105c powiekami \u0142zy z oczu, i zapatrzy\u0142em si\u0119 w niezwyk\u0142y widok.",
    "Trzymaj\u0105c w uniesionych na wysoko\u015b\u0107 piersi d\u0142oniach powietrze, niczym dzieci bawi\u0105ce si\u0119 w szofer\u00f3w, jezdni\u0105 k\u0142usowa\u0142y kolumny biznesmen\u00f3w.",
    "Od czasu do czasu w zwartych szeregach galopowicz\u00f3w, przebieraj\u0105cych pospiesznie nogami, a od pasa w g\u00f3r\u0119 przechylonych do ty\u0142u, jakby wpartych w przepastne fotele, pojawia\u0142 si\u0119 samotny, dymi\u0105cy samoch\u00f3d.",
    "Gdy dzia\u0142anie \u015brodka os\u0142ab\u0142o, obraz zadrga\u0142, wyr\u00f3wna\u0142 si\u0119 i zn\u00f3w widzia\u0142em z wysoko\u015bci b\u0142yszcz\u0105c\u0105 rzek\u0119 samochodowych dach\u00f3w, bia\u0142ych, \u017c\u00f3\u0142tych, szmaragdowych, p\u0142yn\u0105c\u0105 majestatycznie przez Manhattan.\n\n",
    "\u2014 Koszmarne! \u2014 rzek\u0142em dosadnie \u2014 ale, mimo wszystko, pax orbi et urbi ustanowiony, wi\u0119c mo\u017ce to si\u0119 op\u0142aci\u0142o?\n\n",
    "\u2014 No, rozumie si\u0119, \u017ce to nie jest tylko z\u0142e.",
    "Ilo\u015b\u0107 zawa\u0142\u00f3w spad\u0142a bardzo znacznie, bo te d\u0142ugodystansowe galopy s\u0105 \u015bwietn\u0105 gimnastyk\u0105.",
    "Inna rzecz, \u017ce wzros\u0142y zachorowania na rozedm\u0119 p\u0142uc, \u017cylaki i rozszerzenie serca.",
    "Nie ka\u017cdy nadaje si\u0119 na marato\u0144czyka.\n\n",
    "\u2014 To dlatego pan nie ma auta! \u2014 zawo\u0142a\u0142em domy\u015blnie.\n\n",
    "Profesor tylko si\u0119 krzywo u\u015bmiechn\u0105\u0142.\n\n",
    "\u2014 \u015aredniej klasy",
    "w\u00f3z kosztuje dzi\u015b zaledwie 450 dolar\u00f3w \u2014 rzek\u0142 \u2014 ale zwa\u017cywszy, \u017ce koszty produkcji obracaj\u0105 si\u0119 wok\u00f3\u0142 \u00f3smej cz\u0119\u015bci centa, jest to raczej s\u0142ono.",
    "Ilo\u015b\u0107 ludzi robi\u0105cych co\u015b realnego leci na \u0142eb na szyj\u0119.",
    "Kompozytorzy bior\u0105 honoraria, daj\u0105 zleceniodawcom \u0142ap\u00f3wki, a publiczno\u015bci, przychodz\u0105cej na prawykonanie do filharmonii, podsuwa si\u0119 pod nos melotropin\u0119 koncertazolow\u0105.\n\n",
    "\u2014 Moralnie to paskudne \u2014 rzek\u0142em \u2014 ale czy bardzo szkodliwe w skali spo\u0142ecznej?\n\n",
    "\u2014 To, co jest na razie \u2014 jeszcze nie.",
    "Zreszt\u0105 ocena zale\u017cy od punktu widzenia.",
    "Dzi\u0119ki transmutynie mo\u017ce pan mie\u0107 romans z koz\u0105, s\u0105dz\u0105c, \u017ce to sama Wenus z Milo.",
    "Zamiast prac naukowych i obrad s\u0105 kongressyny i dekongressyny, ale przecie\u017c istnieje pewne minimum \u017cyciowe, kt\u00f3rego ju\u017c si\u0119 nie pokryje fikcj\u0105.",
    "Trzeba gdzie\u015b mieszka\u0107 naprawd\u0119 i co\u015b je\u015b\u0107, i czym\u015b oddycha\u0107, a tymczasem realiza z\u017cera jedn\u0105 po drugiej sfery dzia\u0142ania rzeczywistego.",
    "Ponadto mamy zastraszaj\u0105cy przyb\u00f3r objaw\u00f3w ubocznych.",
    "Wymagaj\u0105 one stosowania dehalucynin, neosupermaskon\u00f3w, fiksator\u00f3w \u2014 z w\u0105tpliwym skutkiem.\n\n",
    "\u2014 C\u00f3\u017c to takiego?\n\n\u2014 Dehalucyniny to nowe specyfiki, po kt\u00f3rych wydaje si\u0119, \u017ce si\u0119 nic nie wydaje.",
    "Stosowano je zrazu tylko u chorych umys\u0142owo, ale ro\u015bnie liczba ludzi podejrzewaj\u0105cych otoczenie o nieautentyczno\u015b\u0107.",
    "Amnestany nie pomagaj\u0105 przeciw uroburojeniom.",
    "To s\u0105 urobione wt\u00f3rnie urojenia, rozumie pan?",
    "No, je\u015bli kto\u015b sobie roi, \u017ce sobie roi, \u017ce sobie nic nie roi \u2014 albo na odwr\u00f3t.",
    "Jest to typowa problematyka psychiatrii wsp\u00f3\u0142czesnej, tak zwanej wie\u017cowcowej lub. npi\u0119trowej.",
    "Ale najgro\u017aniejsze s\u0105 te nowe maskony.",
    "Widzi pan, pod wp\u0142ywem nadmiaru specyfik\u00f3w organizmy szwankuj\u0105.",
    "Ludziom wypadaj\u0105 w\u0142osy, rogowaciej\u0105 uszy, to zn\u00f3w zanika ogon...\n\n",
    "\u2014 Wyrasta, chcia\u0142 pan powiedzie\u0107.\n\n",
    "\u2014 Nie, zanika, bo ogony wszyscy maj\u0105 ju\u017c od trzydziestu lat.",
    "To by\u0142 skutek ortografiny.",
    "Za b\u0142yskawiczn\u0105 nauk\u0119 pisania przysz\u0142o tym zap\u0142aci\u0107.\n\n",
    "\u2014 Niemo\u017cliwe \u2014 bywam na pla\u017cy, nikt nie ma ogona, profesorze!\n\n\u2014 Dziecko\u015b pan.",
    "Ogony maskuje si\u0119 antycaudatolin\u0105, kt\u00f3ra z kolei powoduje zaczernienie paznokci i psucie si\u0119 z\u0119b\u00f3w.\n\n",
    "\u2014 Kt\u00f3re te\u017c si\u0119 maskuje?\n\n",
    "\u2014 Naturalnie.",
    "Maskony dzia\u0142aj\u0105 w ilo\u015bciach miligram\u00f3w, ale \u0142\u0105cznie ka\u017cdy cz\u0142owiek poch\u0142ania ich oko\u0142o stu dziewi\u0119\u0107dziesi\u0119ciu kilogram\u00f3w w ci\u0105gu roku, co \u0142atwo poj\u0105\u0107, zwa\u017cywszy, \u017ce trzeba symulowa\u0107 urz\u0105dzenia mieszkalne, jad\u0142o, napitki, grzeczno\u015b\u0107 dzieci, uprzejmo\u015b\u0107 urz\u0119dnik\u00f3w, odkrycia naukowe, posiadanie rembrandt\u00f3w i scyzoryk\u00f3w, podr\u00f3\u017ce zamorskie, kosmiczne loty i milion podobnych rzeczy.",
    "Gdyby nie tajemnica lekarska, by\u0142oby wiadomo, \u017ce co drugi mieszkaniec Nowego Jorku jest \u0142aciaty, ma grzbiet poro\u015bni\u0119ty zielonkaw\u0105 szczecin\u0105, kolce na uszach, platfus i rozedm\u0119 p\u0142uc z rozszerzeniem serca od nieustannego galopowania.",
    "Wszystko to trzeba os\u0142ania\u0107 i w\u0142a\u015bnie temu s\u0142u\u017c\u0105 neosupermaskony.\n\n",
    "\u2014 Koszmarne!",
    "I nie ma na to rady?\n\n",
    "\u2014 W\u0142a\u015bnie nasz kongres ma obradowa\u0107 nad alternatyw\u0105 b\u0119dziej\u00f3w.",
    "M\u00f3wi si\u0119 w kr\u0119gach fachowc\u00f3w powszechnie o konieczno\u015bci radykalnej zmiany.",
    "Dysponujemy w tej chwili osiemnastoma projektami.\n\n",
    "\u2014 Zbawienia?\n\n",
    "\u2014 Mo\u017cna to i tak nazwa\u0107.",
    "Prosz\u0119, mo\u017ce pan si\u0105dzie i przeli\u017ce te mate\u0144a\u0142y.",
    "Ale mia\u0142bym do pana te\u017c pewn\u0105 pro\u015bb\u0119.",
    "To rzecz delikatna.\n\n",
    "\u2014 Zrobi\u0119 dla pana, co pan chce.\n\n",
    "\u2014 Licz\u0119 na to.",
    "Widzi pan, otrzyma\u0142em od kolegi, chemika, pr\u00f3bki dwu nowo syntetyzowanych cia\u0142 z grupy ocykan\u00f3w \u2014 wytrze\u017awiaczy.",
    "Przys\u0142a\u0142 mi je rann\u0105 poczt\u0105 i pisze \u2014 Trottelreiner podni\u00f3s\u0142 list z biurka \u2014 \u017ce m\u00f3j preparat, ten, kt\u00f3ry i pan za\u017cywa\u0142, nie jest autentycznym ocykanem.",
    "Pisze dos\u0142ownie: \u201eFederalny Zarz\u0105d Psyprecji (to jest psychopreformacji) dla odwr\u00f3cenia uwagi rzeczowidz\u00f3w od wielu zjawisk kryzysowych rozmy\u015blnie i z\u0142o\u015bliwie dostarcza im fa\u0142szywych \u015brodk\u00f3w przeciwurojeniowych, zawieraj\u0105cych neomaskony\u201d,",
    "\u2014 Nie mog\u0119 si\u0119 w tym po\u0142apa\u0107.",
    "Przecie\u017c sam do\u015bwiadczy\u0142em dzia\u0142ania pa\u0144skiego preparatu.",
    "I co to jest rzeczowidz?\n\n",
    "\u2014 A, to wysokie stanowisko spo\u0142eczne, kt\u00f3re mi\u0119dzy innymi i ja posiadam.",
    "Rzeczowidztwo to prawo i mo\u017cliwo\u015b\u0107 dysponowania ocykanami w celu ustalania, jak si\u0119 maj\u0105 rzeczy naprawd\u0119.",
    "Kto\u015b bowiem musi o tym wiedzie\u0107, to chyba oczywiste?\n\n",
    "\u2014 Istotnie.\n\n",
    "\u2014 A co do tego \u015brodka, m\u00f3j przyjaciel przypuszcza, \u017ce on wprawdzie znosi wp\u0142yw maskon\u00f3w starszej daty, od dawna ju\u017c wprowadzonych, ale nie likwiduje wszystkich \u2014 zw\u0142aszcza najnowszych.",
    "By\u0142by to wi\u0119c \u2014 profesor podni\u00f3s\u0142 flaszeczk\u0119 \u2014 nie wytrze\u017awiacz, lecz maskon zaprojektowany perfidnie, zakamuflowany podwytrze\u017awiacz, czyli wilk w owczej sk\u00f3rze!\n\n\u2014 Ale po co to?",
    "Je\u015bli trzeba, aby kto\u015b wiedzia\u0142...\n\n\u2014 \u201eTrzeba\u201d w sensie og\u00f3lnym, ze stanowiska uwzgl\u0119dniaj\u0105cego ca\u0142e dobro spo\u0142eczne, ale nie z punktu widzenia cz\u0105stkowych interes\u00f3w r\u00f3\u017cnych polityk\u00f3w, korporacji, nawet federalnych agencji.",
    "Je\u015bli jest gorzej, ni\u017c dostrzegamy to my, rzeczowidzowie, tamci wol\u0105, by\u015bmy nie podnosili alarm\u00f3w; wi\u0119c spreparowali ten \u015brodek tak, jak si\u0119 niegdy\u015b podtyka\u0142o szukaj\u0105cym \u2014 \u0142atwe do odnalezienia skrytki w starych meblach.",
    "Aby si\u0119 poszukiwacz zadowoli\u0142 pierwszym wykrytym schowkiem i ju\u017c nie szpera\u0142 za prawdziwymi, zakamuflowanymi daleko zr\u0119czniej!\n\n",
    "\u2014 Tak.",
    "Teraz rozumiem.",
    "Czego pan sobie \u017cyczy?\n\n\u2014 Aby pan w czasie zaznajamiania si\u0119 z tymi materia\u0142ami poci\u0105gn\u0105\u0142 najpierw z tej fiolki, a potem z tej drugiej.",
    "Ja, prawd\u0119 m\u00f3wi\u0105c, nie mam odwagi.\n\n",
    "\u2014 Tylko tyle?",
    "Ale\u017c ch\u0119tnie.\n\n",
    "Wzi\u0105\u0142em od profesora obie szklane rureczki, siad\u0142em na fotelu i j\u0105\u0142em po kolei przyswaja\u0107 sobie streszczenia nades\u0142anych prac b\u0119dziejowych.",
    "Projekt pierwszy przewidywa\u0142 sanacj\u0119 stosunk\u00f3w dzi\u0119ki wprowadzeniu do atmosfery tysi\u0105ca ton inwersyny, preparatu, kt\u00f3ry odwraca o 180 stopni wszystkie doznania.",
    "Pierwsza faza przewidywa\u0142a rozpylenie preparatu; odt\u0105d wygoda, syto\u015b\u0107, jak i smaczna \u017cywno\u015b\u0107, rzeczy estetyczne, schludne \u2014 wszystko to ulega powszechnemu znienawidzeniu, natomiast t\u0142ok, ub\u00f3stwo, brzydota i n\u0119dza staj\u0105 si\u0119 po\u017c\u0105dane nade wszystko.",
    "W fazie drugiej znosi si\u0119 radykalnie dzia\u0142anie wszystkich maskon\u00f3w i neomaskon\u00f3w.",
    "Teraz dopiero og\u00f3\u0142, postawiony twarz\u0105 w twarz ze skrywan\u0105 dotychczas rzeczywisto\u015bci\u0105, znajduje pe\u0142n\u0105 satysfakcj\u0119, ma bowiem przed sob\u0105 wszystko, czego po\u017c\u0105da.",
    "By\u0107 mo\u017ce, zrazu wypadnie nawet uruchomi\u0107 pelotrony (pogarszacze warunk\u00f3w \u017cyciowych).",
    "Poniewa\u017c jednak inwersyna dzia\u0142a na wszystkie doznania bez wyj\u0105tku, znienawidzone stan\u0105 si\u0119 te\u017c uciechy erotyczne, co zagrozi ludzko\u015bci wymarciem.",
    "Tote\u017c raz do roku na 24 godziny b\u0119dzie si\u0119 czasowo pora\u017ca\u0142o dzia\u0142anie inwersyny kontrapreparatem.",
    "W dniu tym nast\u0105pi niechybnie gwa\u0142towny skok samob\u00f3jczych zamach\u00f3w, lecz z nadwy\u017ck\u0105 okupi go zainicjowany jednocze\u015bnie przyrost naturalny.\n\n",
    "Nie mog\u0119 powiedzie\u0107, by mnie ten plan zachwyci\u0142.",
    "Jedynym ja\u015bniejszym jego punktem by\u0142 ten, kt\u00f3ry m\u00f3wi\u0142, \u017ce projektodawca, jako nale\u017c\u0105cy do rzeczowidz\u00f3w, niechybnie stale znajdowa\u0142by si\u0119 pod dzia\u0142aniem antidotum, tote\u017c ani powszechna n\u0119dza czy brzydota, ani brud czy monotonia \u017cycia na pewno nie sprawia\u0142yby mu szczeg\u00f3lnej uciechy.",
    "Drugi plan przewidywa\u0142 rozpuszczenie w wodach rzecznych i oceanicznych 10 000 ton retro temporyny.",
    "Jest to odwracacz up\u0142ywu czasu subiektywnego.",
    "Odt\u0105d \u017cycie przedstawia\u0142oby si\u0119 nast\u0119puj\u0105co: ludzie pojawialiby si\u0119 na \u015bwiecie zgrzybia\u0142ymi starcami, a schodzili z niego jako noworodki.",
    "Projekt podkre\u015bla\u0142, \u017ce w ten spos\u00f3b usun\u0119\u0142oby si\u0119 g\u0142\u00f3wny szkopu\u0142 kondycji ludzkiej, a mianowicie nieuchronn\u0105 dla ka\u017cdego perspektyw\u0119 starzenia si\u0119 i \u015bmierci.",
    "W miar\u0119 up\u0142ywu czasu ka\u017cdy starzec m\u0142odnia\u0142by coraz bardziej, nabieraj\u0105c si\u0142 i wigoru.",
    "Po zaprzestaniu pracy zawodowej wskutek zdziecinnienia wkracza\u0142by w b\u0142ogos\u0142awiony kraj lat dziecinnych.",
    "Clou projektu stanowi\u0142a jego humanitarmo\u015b\u0107, wynikaj\u0105ca w spos\u00f3b naturalny z owej niewiedzy o \u015bmiertelno\u015bci wszystkiego, co \u017cywe, kt\u00f3ra jest w\u0142a\u015bciwa niemowl\u0119ctwu.",
    "Co prawda \u2014 poniewa\u017c odwr\u00f3cenie biegu czasu by\u0142o tylko subiektywne \u2014 do ogr\u00f3dk\u00f3w jordanowskich, \u017c\u0142obk\u00f3w i izb porodowych kierowa\u0107 nale\u017ca\u0142o starc\u00f3w; projekt nie powiada\u0142 wyra\u017anie, co si\u0119 ma z nimi dzia\u0107 potem, a jedynie zaznacza\u0142 og\u00f3lnikowo, \u017ce mo\u017cna poddawa\u0107 ich odpowiedniej terapii w tak zwanym pa\u0144stwowym eutanazjum.",
    "Po tej lekturze poprzedni projekt wyda\u0142 mi si\u0119 wcale niez\u0142y.\n\n",
    "Trzeci projekt by\u0142 d\u0142ugodystansowy i daleko bardziej radykalny.",
    "Przewidywa\u0142 ekto genez\u0119, detaszyzm i homikri\u0119 powszechn\u0105.",
    "Z cz\u0142owieka pozostawia\u0142 tylko m\u00f3zg w eleganckim opakowaniu z duroplastu, rodzaj globusa opatrzonego w sprz\u0119g\u0142a, kontakty i wtyczki.",
    "Postulowa\u0142 przej\u015bcie w przemianie materii na energi\u0119 j\u0105drow\u0105, w zwi\u0105zku z czym spo\u017cywanie pokarm\u00f3w, ciele\u015bnie zb\u0119dne, odbywa\u0142oby si\u0119 wy\u0142\u0105cznie w urojeniu odpowiednio programowanym.",
    "Globus m\u00f3zgowy mo\u017cna by przy\u0142\u0105cza\u0107 do dowolnych ko\u0144czyn, aparat\u00f3w, maszyn, wehiku\u0142\u00f3w itp.",
    "; ta detaszyzacja by\u0142a roz\u0142o\u017cona na dwie dekady.",
    "W pierwszej obowi\u0105zywa\u0142by detaszyzm cz\u0119\u015bciowy, z pozostawianiem w domu zb\u0119dnych narz\u0105d\u00f3w; np. udaj\u0105c si\u0119 do teatru, odczepia\u0142oby si\u0119 i wiesza\u0142o w szafie uk\u0142ady kopulacyjne i defekacyjne.",
    "W nast\u0119pnej dziesi\u0119ciolatce homikria mia\u0142a zlikwidowa\u0107 t l powszechny t\u0142ok \u2014 skutek przeludnienia.",
    "Kablowe i bezkablowe kana\u0142y \u0142\u0105czno\u015bci mi\u0119dzym\u00f3zgowej czyni\u0142yby zb\u0119dnymi wszelk\u0105 lokomocj\u0119, kursokonferencje, wyjazdy, narady po\u0142\u0105czone z podr\u00f3\u017cami, a wi\u0119c wszelkie osobiste udawanie si\u0119 gdziekolwiek, bo ka\u017cdy \u017cyj\u0105cy dysponowa\u0142by w jednaki spos\u00f3b czujnikami w ca\u0142ym obszarze panowania ludzko\u015bci, a\u017c po najdalsze planety.",
    "Masowa produkcja mia\u0142a dostarczy\u0107 narynekjelitor\u00f3w, manipulator\u00f3w, pedykulator\u00f3w oraz zwyczajnych tor\u00f3w, to jest szyn jakby kolejki domowej, po kt\u00f3rej same g\u0142owy mog\u0142yby si\u0119 toczy\u0107 dla rozrywki.",
    "Przerwawszy lektur\u0119, zauwa\u017cy\u0142em, \u017ce autorzy prac s\u0105 zapewne wariatami.",
    "Trottelreiner odpar\u0142 oschle, \u017ce jestem zbyt pochopny w s\u0105dach.",
    "Piwo, kt\u00f3rego si\u0119 nawarzy\u0142o, trzeba wypi\u0107.",
    "Kryterium zdrowego rozs\u0105dku nie jest do historii ludzkiej stosowalne.",
    "Czy Averroes, Kant, Sokrates, Newton, Wolter uwierzyliby, \u017ce w wieku dwudziestym plag\u0105 miast, trucicielem p\u0142uc, masowym morderc\u0105, przedmiotem kultu stanie si\u0119 blaszany w\u00f3zek na k\u00f3\u0142kach, i \u017ce ludzie b\u0119d\u0105 woleli gin\u0105\u0107 w nim roztrzaskiwani podczas masowych weekendowych wyjazd\u00f3w ani\u017celi siedzie\u0107 ca\u0142o w domu?",
    "Spyta\u0142em, kt\u00f3ry z projekt\u00f3w zamierza poprze\u0107.\n\n",
    "\u2014 Jeszcze si\u0119 nie zdecydowa\u0142em \u2014 rzek\u0142.",
    "\u2014 Najci\u0119\u017cszy jest, mym zdaniem, problem tajni\u0105t \u2014 nielegalnie rodzonych dzieci.",
    "A poza tym obawiam si\u0119 chemintrygowania w toku obrad.\n\n",
    "\u2014 To znaczy?\n\n",
    "\u2014 Mo\u017ce przej\u015b\u0107 projekt, kt\u00f3ry otrzyma wsparcie kredybilanowe.\n\n",
    "\u2014 My\u015bli pan, \u017ce was tam podtruj\u0105?\n\n\u2014 Czemu nie?",
    "C\u00f3\u017c \u0142atwiejszego ni\u017c wpu\u015bci\u0107 aerozol na sal\u0119 przez aparatur\u0119 klimatyzacyjn\u0105?\n\n",
    "\u2014 Cokolwiek uchwalicie, nie musi by\u0107 zaakceptowane przez og\u00f3\u0142.",
    "Ludzie nie przyjm\u0105 wszystkiego biernie.\n\n",
    "\u2014 Drogi panie, kultura od p\u00f3\u0142wiecza nie rozwija si\u0119 ju\u017c \u017cywio\u0142owo.",
    "W XX wieku jaki\u015b Dior dyktowa\u0142 mod\u0119 odzie\u017cow\u0105.",
    "Obecnie regulatywno\u015b\u0107 ta obj\u0119\u0142a wszystkie dziedziny \u017cycia.",
    "Je\u017celi detaszyzm przeg\u0142osuj\u0105, za par\u0119 lat ka\u017cdy b\u0119dzie uwa\u017ca\u0142 posiadanie mi\u0119kkiego, w\u0142ochatego, poc\u0105cego si\u0119 cia\u0142a za wstyd i nieprzyzwoito\u015b\u0107.",
    "Cia\u0142o trzeba my\u0107, odwania\u0107, piel\u0119gnowa\u0107, a i tak si\u0119 psuje, kiedy przy detaszyzmie mo\u017cna sobie pod\u0142\u0105cza\u0107 najpi\u0119kniejsze cuda sztuki in\u017cynierskiej.",
    "Kt\u00f3ra kobieta nie zechce mie\u0107 srebrnych jod\u00f3w zamiast oczu, wysuwaj\u0105cych si\u0119 teleskopowo piersi, anielskich skrzyde\u0142, promieniuj\u0105cych \u0142ydek i pi\u0119t wydaj\u0105cych przy ka\u017cdym kroku melodyjne d\u017awi\u0119ki?\n\n",
    "\u2014 To wie pan co \u2014 rzek\u0142em \u2014 uciekajmy.",
    "Zgromadzimy zapasy tlenu, \u017cywo\u015bci i zaszyjemy si\u0119 w G\u00f3rach Skalistych.",
    "Pami\u0119ta pan kana\u0142y Hiltona?",
    "Albo\u017c nam w nich by\u0142o \u017ale?\n\n",
    "\u2014 Pan to m\u00f3wi serio?",
    "\u2014 jakby z wahaniem zacz\u0105\u0142 profesor.\n\n",
    "Doprawdy nie z rozmys\u0142u podnios\u0142em do nosa fiolk\u0119, kt\u00f3r\u0105 wci\u0105\u017c trzyma\u0142em w palcach \u2014 bo zapomnia\u0142em o niej.",
    "\u0141zy wyst\u0105pi\u0142y mi od ostrej woni.",
    "Zacz\u0105\u0142em kicha\u0107 raz za razem, a gdy zn\u00f3w otwar\u0142em oczy, pok\u00f3j si\u0119 zmieni\u0142.",
    "Profesor m\u00f3wi\u0142 dalej, s\u0142ysza\u0142em jego g\u0142os, lecz zafascynowany przemian\u0105 nie pojmowa\u0142em ani s\u0142owa.",
    "\u015aciany powlek\u0142y si\u0119 brudem; dot\u0105d modre niebo nabra\u0142o burosinej barwy; cz\u0119\u015b\u0107 szyb okiennych by\u0142a wybita, reszt\u0119 pokrywa\u0142 t\u0142usty kope\u0107 z szarymi smugami po strugach deszczu.\n\n",
    "Nie wiem, czemu szczeg\u00f3lnie przerazi\u0142o mnie to, \u017ce zgrabna akt\u00f3wka, w kt\u00f3rej profesor przyni\u00f3s\u0142 kongresowe materia\u0142y, sta\u0142a si\u0119 sple\u015bnia\u0142ym workiem.",
    "Zdr\u0119twia\u0142y, ba\u0142em si\u0119 na niego spojrze\u0107.",
    "Zerkn\u0105\u0142em pod biurko.",
    "Zamiast sztuczkowych spodni i kamaszy profesorskich widnia\u0142y tam swobodnie skrzy\u017cowane protezy.",
    "Pomi\u0119dzy druciane \u015bci\u0119gna podeszew nabi\u0142o si\u0119 nieco \u017cwiru i brudu ulicznego.",
    "Stalowy trzpie\u0144 pi\u0119ty l\u015bni\u0142, wy\u015blizgany od u\u017cycia.",
    "J\u0119kn\u0105\u0142em.\n\n",
    "\u2014 Co, g\u0142owa pana boli?",
    "Mo\u017ce kogutka?",
    "\u2014 dobieg\u0142 mnie wsp\u00f3\u0142czuj\u0105cy g\u0142os.",
    "Przemog\u0142em si\u0119 i podnios\u0142em na\u0144 oczy.",
    "\n\n",
    "Niewiele zosta\u0142o mu z twarzy.",
    "Do wyjedzonych policzk\u00f3w przy klei\u0142y si\u0119 strz\u0119py dawno nie zmienianego, nadgni\u0142ego opatrunku.",
    "Oczywi\u015bcie nosi\u0142 dalej okulary \u2014 jedno szkie\u0142ko by\u0142o nadp\u0119kni\u0119te.",
    "Na szyi, w otworze po tracheotomii, tkwi\u0142 do\u015b\u0107 niedbale wetkni\u0119ty vocoder, ruszaj\u0105cy si\u0119 w takt g\u0142osu.",
    "Marynarka wisia\u0142a nadple\u015bniatym \u0142achem na stela\u017cu piersiowym; z lewej strony wyci\u0119to w niej otw\u00f3r, zatkany zm\u0119tnia\u0142a szybk\u0105 plastykow\u0105 \u2014 sinoszarym spazmem t\u0142uk\u0142o si\u0119 tam jego serce w klamrach i szwach.",
    "Lewej r\u0119ki nie widzia\u0142em, prawa, trzymaj\u0105ca o\u0142\u00f3wek, by\u0142a sprotezowana mosi\u0105dzem, pozielenia\u0142ym od grynszpanu.",
    "Do klapy przyfastrygowano mu niedbale pt\u00f3cienko, na kt\u00f3rym kto\u015b napisa\u0142 czerwonym tuszem: \u201eFryzak 119 859/21 transpl.",
    "\u2014 5 odrzu\u0107.\u201d",
    "Oczy wysz\u0142y mi na wierzch \u2014 profesor za\u015b, przejmuj\u0105c w siebie m\u00f3j strach jak zwierciad\u0142o, zdr\u0119twia\u0142 nagle za biurkiem.\n\n",
    "\u2014 A co?...",
    "Czy tak si\u0119 zmieni\u0142em?",
    "Co? \u2014 przem\u00f3wi\u0142 ochryple.\n\n",
    "Nie pami\u0119tam, \u017cebym wstawa\u0142, ale mocowa\u0142em si\u0119 z klamk\u0105 u drzwi.\n\n",
    "\u2014 Tichy!",
    "Co pan?",
    "Ale\u017c, Tichy!",
    "Tichy!!! \u2014 wo\u0142a\u0142 rozpaczliwie, d\u017awigaj\u0105c si\u0119 z trudem.",
    "Drzwi pu\u015bci\u0142y, zarazem rozleg\u0142 si\u0119 przera\u017aliwy \u0142omot.",
    "To profesor Trottelreiner, straciwszy r\u00f3wnowag\u0119 od zbyt gwa\u0142townego poruszenia, run\u0105\u0142 i rozpada\u0142 si\u0119 na pod\u0142odze w ko\u015bcianym chrz\u0119\u015bcie drutowanych zaczep\u00f3w; unios\u0142em w oczach obraz jego rozpaczliwych wierzgni\u0119\u0107, z wi\u00f3ruj\u0105cymi parkiet kikutami gwo\u017adziastych pi\u0119t, z szarym workiem serca t\u0142uk\u0105cego si\u0119 za porysowan\u0105 szybk\u0105.",
    "Ucieka\u0142em korytarzem jak goniony przez furie.\n\n",
    "Rojno by\u0142o w ca\u0142ym gmachu, bo trafi\u0142em na por\u0119 lunchu.",
    "Z biur wychodzili urz\u0119dnicy i sekretarki i gwarz\u0105c kierowali si\u0119 ku windom.",
    "Wmiesza\u0142em si\u0119 w t\u0142um przy otwartych drzwiach d\u017awigu, ale \u017ce jako\u015b nie nadje\u017cd\u017ca\u0142, zajrza\u0142em do szybu i zrozumia\u0142em, czemu zadyszka by\u0142a zjawiskiem tak powszechnym.",
    "Koniec dawno urwanej liny wisia\u0142 lu\u017ano, a po pionowych siatkach, ogradzaj\u0105cych szyb, le\u017ali wszyscy z ma\u0142pi\u0105 zr\u0119czno\u015bci\u0105, dowodz\u0105c\u0105 d\u0142ugiej wprawy; wspinali si\u0119 do kawiarni na dachu, konwersuj\u0105c pogodnie mimo kroplistego potu zraszaj\u0105cego czo\u0142a.",
    "Nieznacznie wycofa\u0142em si\u0119 i pobieg\u0142em schodami na d\u00f3\u0142, spiralami stopni okalaj\u0105cych szyb z cierpliwymi wspinaczami.",
    "Kilka pi\u0119ter ni\u017cej zwolni\u0142em.",
    "Wysypywali si\u0119 wci\u0105\u017c ze wszystkich drzwi.",
    "By\u0142y tu niemal same biura.",
    "W za\u0142omie mur\u00f3w ja\u015bnia\u0142o otwarte okno, wychodz\u0105ce na ulic\u0119.",
    "Stan\u0105\u0142em przy nim, udaj\u0105c, \u017ce poprawiam ubranie, i spojrza\u0142em w d\u00f3\u0142.",
    "Zrazu wyda\u0142o mi si\u0119, \u017ce w t\u0142umie na chodnikach nie ma ani \u017cywej duszy, ale tylko nie pozna\u0142em przechodni\u00f3w.",
    "Ulotni\u0142a si\u0119 powszechna elegancja.",
    "Szli pojedynczo, parami, w dziurawych \u0142achach, wielu w banda\u017cach, przewi\u0105zkach papierowych, w jednych koszulach, co pozwala\u0142o stwierdzi\u0107, \u017ce istotnie s\u0105 plami\u015bci i oszczeciniali, zw\u0142aszcza na grzbietach.",
    "Niekt\u00f3rych wypuszczono wida\u0107 ze szpitali dla za\u0142atwienia co pilniejszych spraw; beznodzy toczyli si\u0119 na deseczkach z ma\u0142ymi k\u00f3\u0142kami, w gwarze rozm\u00f3w i \u015bmiechu; widzia\u0142em s\u0142oniowate sfa\u0142dowane uszy pa\u0144, rogacizn\u0119 pan\u00f3w, stare gazety, wiechcie s\u0142omy i worki noszone z szykiem i gracj\u0105; co zdrowsi, lepiej zachowani biegli jezdni\u0105 wyci\u0105gni\u0119tym cwa\u0142em, markuj\u0105c zadzieranymi skocznie stopami zmian\u0119 bieg\u00f3w.",
    "Dominowa\u0142y w t\u0142umie roboty z dyfuzerami, dozymetrami i opryskiwaczami.",
    "Dba\u0142y o to, by ka\u017cdy dosta\u0142 sw\u0105 porcj\u0119 aerozolowej mgie\u0142ki.",
    "Nie ogranicza\u0142y si\u0119 do tego; za m\u0142od\u0105 par\u0105, splecion\u0105 ramionami \u2014 ona mia\u0142a plecy w \u0142uskach, on w wykwitach \u2014 st\u0105pa\u0142 ci\u0119\u017cko cyfru\u0144 i lejkiem dyfuzera metodycznie obt\u0142ukiwa\u0142 g\u0142owy zakochanych.",
    "Cho\u0107 im z\u0119by dzwoni\u0142y, nie przyjmowali tego do wiadomo\u015bci.",
    "Czy robi\u0142 to umy\u015blnie?",
    "Ale nie by\u0142em ju\u017c zdolny do refleksji.",
    "\u015aciskaj\u0105c w r\u0119ku framug\u0119, patrza\u0142em w perspektyw\u0119 ulicy, z jej ruchem, cwa\u0142em, krzep\u0105, jako jedyny \u015bwiadek, jedyna para oczu widz\u0105cych \u2014 czy na pewno jedyna?",
    "Okrucie\u0144stwo tego spektaklu zdawa\u0142o si\u0119 domaga\u0107 innego obserwatora, jego tw\u00f3rcy, bo, nie ujmuj\u0105c niczego tym rodzajowym scenkom, nadawa\u0142by im sens jako patron b\u0142ogiego strupieszenia, wi\u0119c makabryczny \u2014 ale jaki\u015b.",
    "Ma\u0142y pucybunter, cymberdaj\u0105c si\u0119 przy nogach energicznej staruszki, wci\u0105\u017c podcina\u0142 jej kolana, wali\u0142a si\u0119 jak d\u0142uga, wstawa\u0142a i sz\u0142a dalej, obali\u0142 j\u0105 znowu i tak znikli mi z oczu, on mechanicznie uparty, ona \u017cwawa i pewna siebie.",
    "Wiele robot\u00f3w zagl\u0105da\u0142o ludziom z bliska w z\u0119by, mo\u017ce dla sprawdzenia efektu natrysk\u00f3w, ale nie tak to wygl\u0105da\u0142o.",
    "Na rogach sta\u0142o sporo uchylc\u00f3w i nierobot\u00f3w, z jakiej\u015b bocznej bramy wali\u0142y po szychcie pracery, pracuchy, kretyngi, mikroboty, jezdni\u0105 sun\u0105\u0142 ogromny komposter, unosz\u0105c na ostrodze swego p\u0142uga co popad\u0142o, razem z trupciami wrzuci\u0142 do pojemnika staruszk\u0119; zagryz\u0142em palce, zapomniawszy, \u017ce trzymam w nich drug\u0105, nie tkni\u0119t\u0105 jeszcze fiolk\u0119, i gard\u0142o spali\u0142 mi \u017cywy ogie\u0144.",
    "Otoczenie zadr\u017ca\u0142o, obj\u0119ta je jasna mg\u0142a \u2014 bielmo, kt\u00f3re niewidzialna d\u0142o\u0144 powoli zdejmowa\u0142a mi z oczu.",
    "Patrza\u0142em, st\u0119\u017ca\u0142y, na zachodz\u0105c\u0105 przemian\u0119, ju\u017c domy\u015blaj\u0105c si\u0119 w potwornym skurczu przeczucia, \u017ce teraz rzeczywisto\u015b\u0107 z\u0142uszczy z siebie nast\u0119pn\u0105 warstw\u0119 \u2014 wida\u0107 to jej fa\u0142szowanie sz\u0142o od niepami\u0119tnych czas\u00f3w, tak \u017ce pot\u0119\u017cniejszy \u015brodek m\u00f3g\u0142 tylko zedrze\u0107 wi\u0119cej zas\u0142on, dotrze\u0107 do g\u0142\u0119bszych, ale nic nadto.",
    "Zrobi\u0142o si\u0119 ja\u015bniej \u2014 bia\u0142o.",
    "\u015anieg le\u017ca\u0142 na trotuarach, zlodowacia\u0142y, ubity setkami n\u00f3g, koloryt ulicy sta\u0142 si\u0119 zimowy, zarazem znik\u0142y wystawy sklep\u00f3w, zamiast szyb \u2014 wsz\u0119dzie przegni\u0142e, na krzy\u017c zbite deski.",
    "Zima panowa\u0142a mi\u0119dzy brudnymi murami w zaciekach, z nadpro\u017cy, lamp zwisa\u0142y festony \u015bliskich sopli, w ostrym powietrzu by\u0142 sw\u0105d gorzki, sinawy jak niebo w g\u00f3rze, pryzmy brudnego \u015bniegu pod \u015bcianami, stercza\u0142y z nich k\u0142\u0119by \u015bmieci, tu i tam czernia\u0142y jakby du\u017ce t\u0142umoki, kupy szmat, bezustanna fala ruchu pieszego popycha\u0142a je, skopy wa\u0142a na boki, mi\u0119dzy zardzewia\u0142e pojemniki, puszki, trociny zlodowacia\u0142e, \u015bnieg nie pada\u0142, ale wida\u0107 by\u0142o, \u017ce sypa\u0142 i zn\u00f3w sypnie; nagle poj\u0105\u0142em, kto znik\u0142 z ulicy: roboty.",
    "Nie by\u0142o ani jednego \u2014 ani jedniusie\u0144kiego!",
    "Ich o\u015bnie\u017cone kad\u0142uby wala\u0142y si\u0119 pod kamienicami, zamar\u0142e, \u017celazne gruchoty \u2014 w towarzystwie \u0142ach\u00f3w ludzkich, szmat, spod kt\u00f3rych wystawa\u0142y \u017c\u00f3\u0142tawe oszronione ko\u015bci; jaki\u015b obdartus siada\u0142 w\u0142a\u015bnie na stercie \u015bniegu, moszcz\u0105c si\u0119 niczym w puchowej po\u015bcieli, widzia\u0142em jego zadowolon\u0105 min\u0119, czu\u0142 si\u0119 jak u siebie w domu, sam w \u0142\u00f3\u017cku, wyci\u0105gn\u0105\u0142 nogi, grzeba\u0142 bosymi w \u015bniegu, wi\u0119c to by\u0142 ten zi\u0105b, ta dziwaczna rze\u017awo\u015b\u0107, jakby z daleka nadchodz\u0105ca od czasu do czasu nawet w \u015brodku ulicy, w samo po\u0142udnie s\u0142oneczne \u2014 ju\u017c si\u0119 u\u0142o\u017cy\u0142 do d\u0142ugiego snu \u2014 wi\u0119c tak to by\u0142o.",
    "Ludzkie mrowie mija\u0142o go oboj\u0119tnie, przechodnie zajmowali si\u0119 sami sob\u0105 \u2014 jedni opylali drugich, mo\u017cna by\u0142o rych\u0142o rozpozna\u0107 po zachowaniu, kto si\u0119 mia\u0142 za cz\u0142owieka, a kto za robota.",
    "Wi\u0119c i roboty udawali?",
    "I sk\u0105d ta zima w \u015brodku lata \u2014 czy zwidem by\u0142 ca\u0142y kalendarz?",
    "Ale po co?",
    "Lodowy sen jako demograficzne antidotum?",
    "Wi\u0119c kto\u015b jednak uwa\u017cnie to planowa\u0142 i ja mia\u0142bym sczezn\u0105\u0107, nie dotar\u0142szy do niego?",
    "Wodzi\u0142em teraz oczami po sparszywia\u0142ych \u015bcianach drapaczy z powybijanymi oknami, za mn\u0105 by\u0142o cicho: sko\u0144czy\u0142 si\u0119 lunch.",
    "Ulica \u2014 to by\u0142 kres, moje widz\u0105ce oczy nie mia\u0142y zbawiennej warto\u015bci, uton\u0105\u0142bym w tym t\u0142umie, a potrzebowa\u0142em kogo\u015b, sam mog\u0142em si\u0119 najwy\u017cej ukrywa\u0107 przez jaki\u015b czas jak szczur, by\u0142em ju\u017c poza nawiasem zwidu, wi\u0119c na pustyni, ze strachem i rozpacz\u0105 cofn\u0105\u0142em si\u0119 od okna, czuj\u0105c, niestety, mr\u00f3z ca\u0142ym cia\u0142em, bo ju\u017c nie os\u0142ania\u0142a mnie przed nim z\u0142uda s\u0142onecznego klimatu.",
    "Sam nie pojmowa\u0142em, dok\u0105d id\u0119, staraj\u0105c si\u0119 st\u0105pa\u0107 cicho; tak, ju\u017c ukrywa\u0142em w\u0142asn\u0105 obecno\u015b\u0107, to przygarbienie, skulenie, szybkie spojrzenia na boki, przystawanie, nas\u0142uchiwanie \u2014 podpowiedzia\u0142 mi odruch, zanim powzi\u0105\u0142em jeszcze jak\u0105kolwiek decyzj\u0119, ale te\u017c czu\u0142em do szpiku ko\u015bci, \u017ce wida\u0107 po mnie, co widz\u0119, i \u017ce to nie mo\u017ce mi uj\u015b\u0107 bezkarnie.",
    "Szed\u0142em korytarzem sz\u00f3stego czy pi\u0105tego pi\u0119tra, do Trottelreinera nie mog\u0142em wr\u00f3ci\u0107, potrzebowa\u0142 pomocy, kt\u00f3rej i tak nie m\u00f3g\u0142bym mu da\u0107, my\u015bla\u0142em gor\u0105czkowo o kilku rzeczach naraz, ale najpierw o tym, czy wp\u0142yw \u015brodka ustanie i znajd\u0119 si\u0119 na powr\u00f3t w Arkadii.",
    "Zadziwiaj\u0105ca rzecz, opr\u00f3cz wstr\u0119tu i strachu nie czu\u0142em \u2014 wobec tej perspektywy \u2014 nic wi\u0119cej, jak gdybym wola\u0142 zamarzn\u0105\u0107 w stercie \u015bmiecia, z wiedz\u0105, \u017ce tak jest, ani\u017celi zawdzi\u0119cza\u0107 ukojenie zwidom.",
    "Nie mog\u0142em wej\u015b\u0107 w boczny korytarz, bo drog\u0119 zagradza\u0142o cia\u0142o jakiego\u015b starca, kt\u00f3remu zbrak\u0142o si\u0142, by i\u015b\u0107, wi\u0119c markowa\u0142 ch\u00f3d drgaj\u0105cymi nogami i cichutko rz\u0119\u017c\u0105c u\u015bmiecha\u0142 si\u0119 do mnie towarzysko ze swej agonii.",
    "Wi\u0119c w drugi boczny korytarz \u2014 a\u017c do matowych szyb jakiego\u015b biura.",
    "Za nimi panowa\u0142a zupe\u0142na cisza.",
    "Wszed\u0142em, wahad\u0142owe odrzwia zako\u0142ysa\u0142y si\u0119, by\u0142a to hala maszyn do pisania \u2014 pusta.",
    "W g\u0142\u0119bi \u2014 uchylone nast\u0119pne drzwi.",
    "Zajrza\u0142em tam, do jasnego, du\u017cego pokoju, chcia\u0142em umkn\u0105\u0107, bo kto\u015b w nim by\u0142, lecz odezwa\u0142 si\u0119 znajomy g\u0142os:\n\n\u2014 Prosz\u0119 wej\u015b\u0107, Tichy.\n\n",
    "Wszed\u0142em wi\u0119c.",
    "Nie zdziwi\u0142em si\u0119 nawet szczeg\u00f3lnie, \u017ce tak si\u0119 odezwa\u0142, jakby czeka\u0142 na mnie; przyj\u0105\u0142em spokojnie i to, \u017ce za biurkiem siedzia\u0142 im\u0107 George Symington, w szarym flanelowym ubraniu, z w\u0142ochatym fularem na szyi, w ustach mia\u0142 cienkie cigarrillo, na twarzy \u2014 czarne okulary i zdawa\u0142 si\u0119 patrze\u0107 na mnie ni to pob\u0142a\u017cliwie, ni to z \u017calem.\n\n",
    "\u2014 Prosz\u0119 usi\u0105\u015b\u0107 \u2014 rzek\u0142 \u2014 bo to chwil\u0119 potrwa.\n\n",
    "Usiad\u0142em.",
    "Pok\u00f3j, z ca\u0142ymi szybami, by\u0142 oaz\u0105 schludno\u015bci i ciep\u0142a w powszechnym zapuszczeniu, ani \u015bladu lodowatych przeci\u0105g\u00f3w, nawianego \u015bniegu, tacka, dymi\u0105ca czarna kawa, popielniczka, dyktafon, nad jego g\u0142ow\u0105 wisia\u0142o na \u015bcianie kilka barwnych akt\u00f3w kobiecych.",
    "Zaskoczy\u0142o mnie bezsensowne raczej skojarzenie, \u017ce tych cia\u0142 na fotografii nie pokrywa\u0142 \u017caden liszaj.\n\n",
    "\u2014 Doigra\u0142 si\u0119 pan! \u2014 rzek\u0142 dosadnie.",
    "\u2014 A przy tym nie mo\u017ce si\u0119 pan skar\u017cy\u0107!",
    "Najlepsza piel\u0119gniarka, jedyny rzeczowidz w ca\u0142ym stanie, wszyscy starali si\u0119 pom\u00f3c panu, ale c\u00f3\u017c?",
    "Pan chcia\u0142 si\u0119 dod\u0142uba\u0107 \u201eprawdy\u201d na w\u0142asn\u0105 r\u0119k\u0119!\n\n",
    "\u2014 Ja?",
    "\u2014 powiedzia\u0142em oszo\u0142omiony jego s\u0142owami, a nim zebra\u0142em my\u015bli, nim je dostroi\u0142em do jego s\u0142\u00f3w, napad\u0142:\n\n\u2014",
    "Prosz\u0119 tylko nie \u0142ga\u0107.",
    "Za p\u00f3\u017ano na to.",
    "Zdawa\u0142o si\u0119 panu, \u017ce jest pan nies\u0142ychanie przebieg\u0142y, obnosz\u0105c si\u0119 z tymi swoimi skargami i podejrzeniami o \u201ehalucynacj\u0119\u201d!",
    "\u201eKana\u0142\u201d, \u201eszczury hotelowe\u201d, \u201edosiada\u0107\u201d, \u201ekulbaczy\u0107\u201d.",
    "I takimi prymitywnymi wymys\u0142ami chcia\u0142 si\u0119 pan pos\u0142u\u017cy\u0107, s\u0105dzi\u0142 pan, \u017ce one wystarcz\u0105?",
    "Tylko defryzak mo\u017ce by\u0107 a\u017c tak g\u0142upi!\n\n",
    "S\u0142ucha\u0142em go z na p\u00f3\u0142 otwartymi ustami.",
    "Poj\u0105\u0142em b\u0142yskawicznie, \u017ce wszelkie zaprzeczanie b\u0119dzie daremne, bo i tak mi nie uwierzy.",
    "Bra\u0142 moje autentyczne obsesje za celowy manewr!",
    "A wi\u0119c i ta rozmowa ze mn\u0105, w kt\u00f3rej wyjawia\u0142 tajemnice \u201eProcrustics Inc.\u201d, nie s\u0142u\u017cy\u0142a niczemu innemu, jak tylko poci\u0105gni\u0119ciu mnie za j\u0119zyk, po to u\u017cywa\u0142 tych s\u0142\u00f3w, kt\u00f3re tak okrutnie w\u00f3wczas mnie zaskoczy\u0142y, mo\u017ce s\u0105dzi\u0142, \u017ce to jakie\u015b has\u0142a wtajemniczenia \u2014 w co, w spisek przeciwchemiczny?",
    "Prywatny m\u00f3j l\u0119k przed halucynacj\u0105 wzi\u0105\u0142 za poci\u0105gni\u0119cie taktyczne...",
    "Istotnie za p\u00f3\u017ano by\u0142o, by mu to t\u0142umaczy\u0107 \u2014 teraz zw\u0142aszcza, gdy karty le\u017ca\u0142y odkryte.\n\n",
    "\u2014 Pan tu na mnie czeka\u0142? \u2014 spyta\u0142em.\n\n",
    "\u2014 A jak\u017ce.",
    "Razem z ca\u0142\u0105 swoj\u0105 przedsi\u0119biorczo\u015bci\u0105 by\u0142 pan przez ca\u0142y czas prowadzony jak na sznurku.",
    "Nie mo\u017cemy sobie pozwoli\u0107 na to, by nieodpowiedzialna kontestacja zagrozi\u0142a panuj\u0105cemu porz\u0105dkowi.\n\n",
    "Starzec konaj\u0105cy w korytarzu \u2014 przemkn\u0119\u0142o mi.",
    "\u2014 On te\u017c by\u0142 cz\u0119\u015bci\u0105 zagrodze\u0144, kt\u00f3re mnie tu doprowadzi\u0142y...\n\n",
    "\u2014 Niez\u0142y ten porz\u0105dek \u2014 powiedzia\u0142em.",
    "\u2014 A jego szef to pan, co?",
    "Gratuluj\u0119.\n\n",
    "\u2014 Docinki prosz\u0119 zachowa\u0107 na lepsz\u0105 okazj\u0119! \u2014 odwarkn\u0105\u0142.",
    "Uda\u0142o mi si\u0119 go dotkn\u0105\u0107.",
    "By\u0142 z\u0142y.\n\n",
    "\u2014 Przez ca\u0142y czas szuka\u0142 pan \u201e\u017ar\u00f3de\u0142 demonizmu\u201d, m\u00f3j defryzoniu, moja zesz\u0142owieczna mro\u017conko...",
    "Ot\u00f3\u017c nie ma ich.",
    "Zaspokajam pa\u0144sk\u0105 ciekawo\u015b\u0107.",
    "Nie istniej\u0105, rozumie pan?",
    "Dajemy cywilizacji narkoz\u0119, bo inaczej by siebie nie znios\u0142a.",
    "Dlatego nie wolno jej budzi\u0107.",
    "Dlatego i pan do niej wr\u00f3ci.",
    "Nie grozi panu nic \u2014 to przecie\u017c jest nie tylko bezbolesne, ale mi\u0142e.",
    "Nam jest znacznie trudniej, bo musimy zachowa\u0107 trze\u017awo\u015b\u0107 dla waszego dobra.\n\n",
    "\u2014 To pan z po\u015bwi\u0119cenia tak? \u2014 rzek\u0142em.",
    "\u2014 Rozumiem, zapewne, ofiara z\u0142o\u017cona na rzecz og\u00f3\u0142u.\n\n",
    "\u2014 Je\u017celi pan ceni straszliw\u0105 wolno\u015b\u0107 umys\u0142u \u2014 odpar\u0142 oschle \u2014 to radz\u0119 nie szydzi\u0107, pow\u015bci\u0105gn\u0105\u0107 g\u0142upie docinki, bo dzi\u0119ki nim tylko szybciej pan j\u0105 straci.\n\n",
    "\u2014 Wi\u0119c pan ma mi co\u015b jeszcze do powiedzenia?",
    "S\u0142ucham.\n\n",
    "\u2014 W tej chwili jestem jedynym opr\u00f3cz pana cz\u0142owiekiem w ca\u0142ym stanie, kt\u00f3ry widzi!",
    "Co mam na twarzy? \u2014 dorzuci\u0142 szybko, podchwytliwie.\n\n",
    "\u2014 Ciemne okulary.\n\n",
    "\u2014 A wi\u0119c widzi pan to samo, co ja! \u2014 rzek\u0142.",
    "Chemik, kt\u00f3ry dostarczy\u0142 Trottelreinerowi \u015brodk\u00f3w, ju\u017c wr\u00f3ci\u0142 na \u0142ono spo\u0142ecze\u0144stwa i nie \u017cywi \u017cadnych w\u0105tpliwo\u015bci.",
    "Nikt nie mo\u017ce ich mie\u0107 \u2014 czy pan tego nie pojmuje?\n\n",
    "\u2014 Zaraz \u2014 rzek\u0142em.",
    "\u2014 Wygl\u0105da mi na to, \u017ce panu naprawd\u0119 zale\u017cy na przekonaniu mnie.",
    "To dziwne.",
    "W\u0142a\u015bciwie \u2014 czemu?\n\n",
    "\u2014 Bo \u017caden rzeczowidz nie jest demonem! \u2014 odpar\u0142.",
    "\u2014 Jeste\u015bmy zniewoleni stanem rzeczy.",
    "Zagna\u0142 nas w k\u0105t.",
    "Gramy takimi kartami, jakie nam spo\u0142eczny los wcisn\u0105\u0142 w r\u0119ce.",
    "Przynosimy spok\u00f3j, pogod\u0119 i ulg\u0119 jedynym zachowanym sposobem.",
    "Utrzymujemy na skraju r\u00f3wnowagi to, co bez nas run\u0119\u0142oby w agoni\u0119 powszechn\u0105.",
    "Jeste\u015bmy ostatnim Atlasem tego \u015bwiata.",
    "Chodzi o to, \u017ce je\u017celi ju\u017c musi gin\u0105\u0107, niechaj nie cierpi.",
    "Je\u017celi nie mo\u017cna odmieni\u0107 prawdy, trzeba j\u0105 zas\u0142oni\u0107, to ostatni jeszcze humanitarny, jeszcze ludzki obowi\u0105zek.\n\n",
    "\u2014 A wi\u0119c ju\u017c na pewno nie da si\u0119 nic zmieni\u0107?",
    "\u2014 spyta\u0142em.\n\n",
    "\u2014 Mamy rok 2098 \u2014 rzek\u0142.",
    "\u2014 69 miliard\u00f3w \u017cyj\u0105cych legalnie i zapewne ko\u0142o 26 miliard\u00f3w zatajonych.",
    "\u015arednia temperatura roczna spad\u0142a o cztery stopnie; za pi\u0119tna\u015bcie, dwadzie\u015bcia lat b\u0119dzie tu lodowiec.",
    "Nie mo\u017cemy zapobiec zlodowaceniu; nie mo\u017cemy do niego nie dopu\u015bci\u0107 \u2014 mo\u017cemy je tylko zakry\u0107.\n\n",
    "\u2014 Zawsze uwa\u017ca\u0142em, \u017ce w piekle musi by\u0107 mr\u00f3z \u2014 rzek\u0142em.",
    "\u2014 Wi\u0119c malujecie drzwi do niego w \u0142adne wzorki?\n\n",
    "\u2014 W\u0142a\u015bnie tak \u2014 powiedzia\u0142.",
    "\u2014 Jeste\u015bmy ostatnimi Samarytanami.",
    "Kto\u015b musia\u0142, z tego miejsca, m\u00f3wi\u0107 do pana \u2014 przez przypadek ja jestem tym cz\u0142owiekiem.\n\n",
    "\u2014 Przypominam sobie: ecce Homo! \u2014 powiedzia\u0142em.",
    "\u2014 Ale... zaraz... pojmuj\u0119, o co panu chodzi.",
    "Pan chce mnie przekona\u0107 do swej funkcji \u2014 eschatologicznego narkotyzera.",
    "Kiedy ju\u017c nie ma chleba \u2014 narkoza cierpi\u0105cym.",
    "Tylko nie wiem, po co panu moje nawr\u00f3cenie, skoro i tak mam o nim zaraz zapomnie\u0107?",
    "Je\u017celi \u015brodki, kt\u00f3rych pan u\u017cywa, s\u0105 dobre, dlaczego wysila si\u0119 pan na rozumowe argumenty?",
    "Je\u017celi s\u0105 dobre, par\u0119 kropel kredybilanu, jedno chla\u015bni\u0119cie w oczy \u2014 i\u017c entuzjazmem zaakceptuj\u0119 ka\u017cde pana s\u0142owo, b\u0119d\u0119 pana szanowa\u0142 i czci\u0142.",
    "Widocznie pan sam nie jest prze\u015bwiadczony o warto\u015bci takiego leczenia, je\u017celi poci\u0105ga pana zwyczajne staro\u015bwieckie gadanie, rzucanie s\u0142\u00f3w na wiatr, je\u017celi zadowala pana rozmowa zamiast si\u0119gni\u0119cia po dyfuzer!",
    "Wida\u0107 wie pan doskonale, \u017ce psychemiczne zwyci\u0119stwo jest zwyk\u0142ym oszustwem, \u017ce pozostanie pan sam na placu jako triumfator ze zgag\u0105.",
    "Pan chce mnie najpierw przekona\u0107, a potem wepchn\u0105\u0107 w niepami\u0119\u0107, ale to si\u0119 panu nie uda.",
    "Powie\u015b si\u0119 pan na swej szlachetnej misji, razem z tymi dziwkami, kt\u00f3rych fotosy uprzyjemniaj\u0105 panu zbawicielsk\u0105 robot\u0119.",
    "Potrzebuje pan jednak autentycznych, bez szczeciny, co?\n\n",
    "Twarz wykr\u0119ci\u0142 mu skurcz w\u015bciek\u0142o\u015bci.",
    "Zerwa\u0142 si\u0119, wo\u0142aj\u0105c:\n\n\u2014 Mam inne \u015brodki pr\u00f3cz arkadyjskich!",
    "S\u0105 i piek\u0142a chemiczne!\n\n",
    "I ja wsta\u0142em.",
    "Si\u0119ga\u0142 do przycisku na biurku, kiedy krzykn\u0105\u0142em: \u2014 P\u00f3jdziemy tam razem!",
    "\u2014 Skoczy\u0142em mu do gard\u0142a.",
    "Impet cisn\u0105\u0142 nas \u2014 jakem chcia\u0142 \u2014 ku otwartemu oknu.",
    "Zatupota\u0142y kroki, twarde gar\u015bcie usi\u0142owa\u0142y odedrze\u0107 mnie od niego, wi\u0142 si\u0119, kopa\u0142, ale ju\u017c u parapetu, przegi\u0105wszy go w ty\u0142, zebra\u0142em ostatnie si\u0142y i skoczy\u0142em; za\u015bwiszcza\u0142o w uszach, kozio\u0142kowali\u015bmy sczepieni, wiruj\u0105cy lej ulicy r\u00f3s\u0142 \u2014 przygotowa\u0142em si\u0119 na mia\u017cd\u017c\u0105cy cios, a uderzenie przysz\u0142o tymczasem mi\u0119kkie, bluzn\u0119\u0142y czarne nurty, cuchn\u0105ca, najdro\u017csza topiel zamkn\u0119\u0142a si\u0119 nad moj\u0105 g\u0142ow\u0105 \u2014 i na powr\u00f3t si\u0119 otwar\u0142a.",
    "Wynurzy\u0142em si\u0119 po\u015brodku kana\u0142u, ocieraj\u0105c oczy, z intensywnym smakiem pomyj w ustach, ale szcz\u0119\u015bliwy, szcz\u0119\u015bliwy!",
    "Profesor Trottelreiner, wyrwany z drzemki mymi pot\u0119pie\u0144czymi wrzaskami, pochyla\u0142 si\u0119 nad toni\u0105 i podawa\u0142 mi z brzegu \u2014 jak bratni\u0105 d\u0142o\u0144 \u2014 r\u0105czk\u0119 ciasno zwini\u0119tego parasola.",
    "Odg\u0142osy bombardowania ucicha\u0142y.",
    "Dyrekcja Hiltona spa\u0142a pokotem na nadmuchiwanych fotelach (st\u0105d nadymanki!), a sekretarki zachowywa\u0142y si\u0119 wyzywaj\u0105co przez sen.",
    "Jim Stantor chrapi\u0105c przewraca\u0142 si\u0119 z boku na bok i przy dusi\u0142 szczura, kt\u00f3ry wyskubywat mu czekolad\u0119 z kieszeni; obaj si\u0119 przestraszyli.",
    "Profesor Dringenbaum, metodyczny Szwajcar, kucaj\u0105c u \u015bciany, w po\u017c\u00f3\u0142k\u0142ym \u015bwietle latarki poprawia\u0142 wiecznym pi\u00f3rem sw\u00f3j referat.",
    "Uzmys\u0142owiwszy sobie, \u017ce ta skupiona czynno\u015b\u0107 zwiastuje pocz\u0105tek obrad drugiego dnia Kongresu Futurologicznego, wybuchn\u0105\u0142em takim \u015bmiechem, \u017ce maszynopis wypad\u0142 mu z palc\u00f3w, chlupn\u0105\u0142 w czarn\u0105 wod\u0119 i odp\u0142yn\u0105\u0142 \u2014 w niezbadan\u0105 przysz\u0142o\u015b\u0107.\n\n\n\n\n\n"
]